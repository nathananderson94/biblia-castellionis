\Liber[Ēvangelium Auctōre\\Matthæō]{Matthæus}

\Caput
\Versus Ēnumerātiō generis Jēsū Chrīstī, prōgnātī Davīde, prōgnātī Abrāhāmō:

\indentpattern{0111111111111011111111111111}
\begin{verse}
\begin{patverse*}
\Versus Abrāhāmus genuit Isaacum.\\
Isaacus Jācōbum.\\
Jācōbus Jūdam, et ejus frātrēs.\\
\Versus Jūdās Phārem et Zaram (ex Thamāre).\\
Phārēs Esromum.\\
Esromus Arāmum.\\ 
\Versus Arāmus Amīnadābum.\\
Amīnadābus Naassōnem.\\
Naasson Salmōnem.\\
\Versus Salmōn Boozum (ex Rāchabā).\\
Boozus Ōbedem (ex Rūthā).\\
Ōbed Jessæum.\\
\Versus Jessæus Davīdem rēgem.\\
David rēx Solomōnem, (ex eā quæ fuerat Ūrīæ).\\
\Versus Solomō Roboāmum.\\
Roboāmus Ābīam.\\
Ābīās Asam.\\
\Versus Asa Jōsāphātum.\\
Jōsāphātus Jorāmum.\\
Jorāmus Ozīam.\\
\Versus Ozīās Jōthamum.\\
Jōthamus Achazum.\\
Achazus Ezecīam.\\
\Versus Ezecīās Manassem.\\
Manasses Āmōnem.\\
Āmōn Jōsīam.\\ 
\Versus Jōsīās Jōācimum.\\
Jōācimus Jechōniam, et ejus frātrēs, in exiliō Babylōnicō.\\
\Versus Post exilium Babylōnicum, Jechōniās genuit Salathiēlem.\\
Salathiēl Zorobabēlem.\\ 
\Versus Zorobabel Abiudem.\\
Abiud Elīacimum.\\
Elīacimus Azōrem.\\ 
\Versus Azor Sadocum.\\
Sadocus Achimum.\\
Achimus Elīudem.\\ 
\Versus Elīud Eleazarum.\\
Eleazarus Matthanem.\\
Matthan Jācōbum.\\ 
\Versus Jācōbus Jōsēphum Marīæ virum, ex quā nātus est Jēsūs nōmine Chrīstus.
\end{patverse*}
\end{verse}

\Versus Igitur in ūniversum ab Abrāhāmō ad Davīdem genera sunt quattuordecim. Ā Davīde item ad exilium Babylōnicum quattuordecim. Ab exiliō Babylōnicō ad Chrīstum quattuordecim.

\Versus Jēsū Chrīstī autem nātīvitās sīc sē habet: Cum esset dēspōnsa māter ejus Marīa Jōsēphō, priusquam convēnissent, comperta est uterum ferre ex Spīritū Sānctō. 
\Versus Jōsē\-phus vērō vir ejus, quī jūstus esset, nec in eam vellet exemplum ēdere, statuit eam clam repudiāre. 
\Versus Hæc cum habēret in animō, ecce Dominī angelus in somnīs appāruit eī, et ita locūtus est: ``Jōsēphe Davīde prōgnāte, nē metue ascīscere Marīam uxōrem tuam, nam quod in eā genitum est, ex Sānctō Spīritū est. 
\Versus Pariet autem fīlium, quem Jēsum nōmine vocābis; is enim suōs ab ipsōrum peccātīs vindicābit.'' 
\Versus Hoc autem tōtum factum est, ut cōnfieret quod ā Dominō dictum fuerat per vātem ita dīcentem: 
\Versus \emph{``Virgō ventrem lātūra est, ēditūra fīlium, quī nōminābitur Emmanuēl,''} quod perinde est ac sī dīcās ``Nōbīscum Deus.'' 
\Versus Igitur experrēctus ā somnō Jōsēphus, fēcit ut eī præcēperat Dominī angelus, ascīvitque suam conjugem, 
\Versus nec eam cognōvit, dōnec ea peperit fīlium suum prīmōgenitum, quem Jēsum nōmine vocāvit.
 

\Caput
\Versus Jēsū autem Bethlehemæ in Jūdæā nātō, tempore rēgis Hērōdis, vēnērunt ab Oriente Magī Hierosolymam, 
\Versus et ubinam esset Jūdæōrum nātus rēx quæsīvērunt. Sēsē enim ejus vīdisse stēllam in Oriente, itaque eum adōrātum vēnisse. 
\Versus Quibus audītis turbātus ūnā cum tōtā Hierosolymā rēx, 
\Versus convocātīs omnibus pontificibus, et scrībīs populī, scīscitātus est ab iīs ubinam Chrīstus nascitūrus esset. 
\Versus Cui illī respondērunt: ``Bethlehemæ Jūdææ,'' sīc enim ā vāte scrīptum esse:

\indentpattern{01}
\begin{verse}
\begin{patverse*}
\Versus \emph{``Et tū, Bethlehema, Jūdææ terra,\\
nēquāquam minima es præfectūrārum Jūdææ;\\
ex tē enim mihi prōdībit dux,\\
quī meum reget Isrāēlīticum populum.''}
\end{patverse*}
\end{verse}

\Versus Tunc Hērōdēs clam vocātīs Magīs, perquīsīvit ab iīs tempus quō stēlla appāruisset, 
\Versus eōsque Bethlehemam dīmīsit, ita dīcēns: ``Īte, et dē puerō dīligenter inquīrite, ac cum invēneritis, certiōrem mē facitōte, ut ego quoque ad eum adōrandum proficīscar.'' 
\Versus Igitur illī, audītō rēge, profectī sunt, ac tum stēlla, quam in Oriente vīderant, eōs antecessit, dōnec vēnit stetitque suprā locum ubi puer erat. 
\Versus Illī vīsā stēllā, maximō gaudiō lætātī sunt, 
\Versus et domum ingressī, puerumque cum ejus mātre Marīā nactī, prōcidērunt, eumque adōrārunt, et apertīs suīs capsīs, obtulērunt eī mūnera, aurum, thūs, murram. 
\Versus Deinde ōrāculō monitī in somnīs, nē ad Hērōdem reverterentur, per aliam viam sē recēpērunt in patriam.

\Versus Dīgressīs illīs, Dominī angelus Jōsēphō in somnīs appāret: ``Surge,'' inquit, ``assūm\-ptō puerō ejusque mātre, fuge in ægyptum, et illīc estō, dōnec ego tē moneam. Quæsītūrus est enim puerum Hērōdēs, ad necem.'' 
\Versus Igitur ille surgit, et ūnā cum puerō, ejusque mātre, noctū concessit in ægyptum, 
\Versus ibique fuit ūsque ad Hērōdis obitum, ut cōnfieret quod fuerat ā Dominō dictum per vātem ita dīcentem: ``\emph{Ex Ægyptō ēvocāvī fīlium meum.}''

\Versus Tunc Hērōdēs, vidēns sē ā Magīs illūsum esse, adeō īrātus est, ut mīserit interfectum puerōs, quotquot Bethlehemæ, et in tōtō ejus territōriō erant, īnfrā bīmātum, prō tempore quod ā magīs perquīsierat. 
\Versus Tunc accidit id, quod ā Jēremīā vāte ita dictum fuerat: 

\indentpattern{011011}
\begin{verse}
\begin{patverse*}
\Versus \emph{``Audītur apud Ramam vōx,\\
lāmentātiō complōrātiōque,\\
et multus questus.\\
Rachel est,\\
suōs nātōs dēplōrāns īnsōlābiliter,\\
quia periērunt.''}
\end{patverse*}
\end{verse}

\Versus Dēfūnctō autem Hērōde, Dominī angelus Jōsēphō in somnīs appāret in ægyptō, 
\Versus et eum sīc alloquitur: ``Surge, et ūnā cum puerō, ejusque mātre, proficīscere in Isrāēlīticam terram; mortuī sunt enim, quī puerī vītam petēbant.'' 
\Versus Ita ille surgit, et assūmptō puerō, ejusque mātre, contendit in terram Isrāēlīticam. 
\Versus Sed audiēns Archelāum in Jūdæā Hērōdī patrī suō in rēgnum successisse, timuit illō īre, et ōrāculō secundum quiētem admonitus, contulit sē in agrum Galilæum, 
\Versus iitque commorātum in oppidum quoddam Nazarētha dictum, ut id fieret quod ā vātibus prædictum erat, Nazaræum vocātum īrī.
 

% \Caput
% \Versus Quōdam autem tempore vēnit Jōhannēs Baptista, quī in Jūdaeae sōlitūdine praedicāret,
% \Versus ac dīceret: ``Corrigite vōs; īnstat enim caeleste rēgnum.''
% \Versus Is est enim quī dictus est ab Ēsāiā vāte, dīcente:
% \indentpattern{001}
% \begin{verse}
% \begin{patverse*}
% ``\emph{Vōx clāmantis in sōlitūdine:\\
% `Parāte viam Dominī;\\
% rēctās facite sēmitās ejus.}'{}''
% \end{patverse*}
% \end{verse}

% \Versus Habēbat autem Jōhannēs ex camēlīnīs pilīs indūmentum, lateribus pelliciō cingulō circumdatīs. Cibus ejus erant locustae, et mel silvestre. 
% \Versus Tunc ad eum proficīscēbātur Hierosolyma, omnisque Jūdaea, et Jordānis ōra, 
% \Versus ab eōque baptīzābantur in Jordāne, cōnfitentēs peccāta sua.

% \Versus Cum vīdisset autem multōs Pharisaeōrum et Saddūcaeōrum ad suum baptisma venientēs, dīxit iīs: ``Prōgeniēs vīperīna, quis vōs summonuit futūram īram fugere? 
% \Versus Ēdite ergō frūctūs ēmendātā vītā dignōs, 
% \Versus nēve animum indūcite sīc apud vōs dīcere, `Patrem habēmus Abrāhāmum.' Dīcō enim vōbīs, posse Deum ex hīs saxīs suscitāre nātōs Abrāhāmō. 
% \Versus Jam vērō secūris arborum rādīcī admōta est. Itaque arbor omnis frūctum bonum nōn ēdēns, excīdenda est, et in ignem injicienda.

% \Versus Ego quidem baptīzō vōs aquā ad vītae ēmendātiōnem, sed post mē venit, quī quidem adeō mē praestantior est, ut ego nōn sim dignus quī ejus calciāmenta portem. Is vōs Sānctō Spīritū et igne baptīzābit. 
% \Versus Is in manū suum habēns ventilābrum, āream suam expūrgābit, frūmentumque suum comportābit in horreum, paleam autem ignī cremābit inexstinctō.''

% \Versus Tunc adiit ex Galilaeā Jōhannem Jēsūs ad Jordānem, ut ab eō baptīzārētur. 
% \Versus Sed eum prohibēbat Jōhannēs, dīcēns: ``Mihi ut ā tē baptīzer opus est, et tū venīs ad mē?'' 
% \Versus Cui respondēns Jēsūs: ``Sine modo,'' inquit; ``sīc enim decet nōs omnī jūstitiā perfungī.'' Tunc ille eum sinit. 
% \Versus Et Jēsūs simul ac baptīzātus est, ascendit ab aquā, et ecce apertīs eī caelīs, vīdit Jōhannēs Deī Spīritum dēscendentem, quasi columbam, et in eum venientem. 
% \Versus Et ecce vōx ex caelīs, dīcēns: ``Hic est meus cārissimus fīlius, quī mihi acceptus est.''
 

% \Caput
% \Versus Tum Jēsūs ā Spīritū subductus est in sōlitūdinem, ut tentārētur ā diabolō. 
% \Versus Cumque quadrāgintā diēs, et totidem noctēs jejūnāsset, tandem ēsurīvit. 
% \Versus Igitur aggreditur eum tentātor: ``Sī Deī fīlius es,'' inquit, ``jubē ut hī lapidēs pānēs fīant.'' 
% \Versus Cui ita respondit ille: ``Scrīptum est, `Nōn sōlō pāne vīvit homō, sed omnī verbō per ōs Deī prōdeunte.'{}''

% \Versus Tunc addūcit eum diabolus in sānctam urbem, et in templī pinnīs cōnstitūtum, 
% \Versus sīc alloquitur: ``Sī Deī fīlius es, jace tē deorsum. Scrīptum est enim: `Angelīs suīs dē tē mandābit, ut tē manibus tollant, nē pedem ad lapidēs offendās.'{}'' 
% \Versus At Jēsūs: ``Rūrsum scrīptum est,'' inquit illī, ``{}`nē tentātō Dominum Deum tuum.'{}''

% \Versus Rūrsus addūcit eum diabolus in praealtum montem, eīque omnia rēgna mundī, et eōrum glōriam ostendit, 
% \Versus et: ``Haec omnia tibi dabō,'' inquit, ``sī prōcubueris, et mē adōrāveris.'' 
% \Versus Hīc Jēsūs: ``Abī ē cōnspectū meō, Satanā,'' inquit eī. ``Scrīptum est enim: `Dominum Deum tuum adōrātō, eumque sōlum colitō.'{}'' 
% \Versus Tunc omittit eum diabolus, et ecce advēnērunt angelī, quī eī ministrārent.

% \Versus Audiēns autem Jēsūs captum esse Jōhannem, petiit Galilaeam. 
% \Versus Et relictā Nazarēthā, Caphernaum profectus, ibi commorātus est (eā est maritimā, in fīnibus Zabūlōniīs et Nephthalēnsibus) 
% \Versus ut fieret quod erat ab Ēsāiā vāte dictum in hunc modum: 
% \Versus ``Zabūlōnia Nephthalēnsisque terra, mare versus, trāns Jordānem, Galilaea extrāneōrum, 
% \Versus populus in tenebrīs dēgēns, vīdit lūcem magnam, et manentibus in terrae noctis regiōne lūx orta est.'' 
% \Versus Ex eō coepit Jēsūs praedicāre, et dīcere: ``Corrigite vōs, īnstat enim caeleste rēgnum.''

% \Versus Ambulāns autem Jēsūs apud lacum Galilaeae, cum vīdisset frātrēs duōs, Simōnem cognōmine Petrum, et Andream ejus germānum, rēte jacientēs in lacum (erant enim piscātōrēs,) 
% \Versus dīxit iīs: ``Sequiminī mē, et faciam vōs hominum piscātōrēs.'' 
% \Versus Atque illī continuō, relictīs rētibus, eum secūtī sunt. 
% \Versus Inde prōgressus vīdit aliōs duōs frātrēs, Jacōbum Zebedaeī fīlium, et Jōhannem ejus frātrem, in nāvī cum suō patre Zebedaeō sarcientēs sua rētia, eōsque vocāvit. 
% \Versus Atque illī prōtinus relictā nāvī, patreque suō, secūtī sunt eum.

% \Versus Obībat autem tōtam Galilaeam Jēsūs, docēns in eōrum collēgiīs, et rēgium pūblicāns ēvangelium, omnēsque morbōs et languōrēs vulgō sānāns. 
% \Versus Itaque tanta ejus fāma tōtam Sȳriam pervāsit, ut afferrentur eī quīcumque male affectī dīversīs morbīs et cruciātibus tenēbantur, furiōsī, lūnāticī membrīs captī, quōs ille sānābat: 
% \Versus Eumque secūta est ingēns hominum turba ā Galilaeā, et Decapolī, et Hierosolymīs, et Jūdaeā, et ōrā Transjordanīnā.
 

% \Caput
% \Versus Vidēns autem tantam hominum multitūdinem, cōnscendit in montem. Cumque sēdisset, adiērunt eum ejus discipulī, 
% \Versus et ille eōs hujusmodī ōrātiōne docēre aggressus est: 
% \Versus ``Beātī pauperēs animō, nam eōrum est caeleste rēgnum. 
% \Versus Beātī quī lūgent, nam iī cōnsōlandī sunt. 
% \Versus Beātī mītēs, nam iī terram possidēbunt. 
% \Versus Beātī quī ēsuriunt sitiuntque jūstitiam, nam iī saturābuntur. 
% \Versus Beātī misericordēs, nam iīs tribuētur misericordia. 
% \Versus Beātī mente pūrī, nam iī Deum vidēbunt. 
% \Versus Beātī pācificī, nam iī Deī fīliī vocābuntur. 
% \Versus Beātī quī jūstitiae causā īnfestantur, nam eōrum et caeleste rēgnum. 
% \Versus Beātī estis, quandōcumque vōbīs convīciābuntur hominēs, et vōs īnsectābuntur, et in vōs omnia maledicta conjicient mentientēs propter mē. 
% \Versus Gaudēte et laetāminī, nam multa vōbīs in caelō mercēs est, sīc enim īnsectātī sunt vātēs majōrēs vestrōs.

% \Versus ``Vōs estis sāl terrae. Quod sī sāl īnfatuātum fuerit, quō saliētur? Ad nūllam rem jam idōneum est, nisi ut forās prōjiciātur, et ab hominibus conculcētur. 
% \Versus Vōs estis lūx mundī. Nōn potest urbs latēre in monte sita, 
% \Versus nec accenditur lucerna ut sub modiō, sed ut in candēlābrō pōnātur, atque ita omnibus quī domī sunt, illūceat. 
% \Versus Sīc lūceat vestra lūx apud hominēs, ut vestra rēctē facta videntēs, collaudent vestrum patrem, quī est in caelīs.

% \Versus ``Nē putāte vēnisse mē, ut lēgem aut vātēs abrogem. Nōn ut abrogem vēnī, sed ut perficiam. 
% \Versus Hoc enim vōbīs cōnfirmō, citius peritūrum caelum atque terram, quam ut ūnum iōta aut ūnus apex pereat ex lēge, quīn fīant omnia. 
% \Versus Igitur quī contrā vel minimum hōrum praeceptōrum fēcerit, licet ita doceat hominēs, tamen minimus numerābitur in rēgnō caelestī. Quī vērō et praestiterit et docuerit, is magnus numerābitur in rēgnō caelestī. 
% \Versus Hōs enim vōbīs dīcō, nisi jūstitiā scrībīs et Pharisaeīs excellueritis, nōn estis in caeleste rēgnum ingressūrī.

% \Versus ``Audīvistis antīquīs esse dictum: `Nē occīditō, quod quī occīderit, eum tenērī jūdiciō.' 
% \Versus Ego vērō dīcō vōbīs: `Quisquis immeritō frātrī suō īrāscitur, tenēbitur jūdiciō, et quī frātrem suum balatrōnem vocāverit, tenēbitur cōnsessū, et quī fatuum vocāverit, tenēbitur ignis gehenna.' 
% \Versus Itaque sī oblātūrus tuum mūnus ad āram, ibi recordātus fueris tuum frātrem habēre quod dē tē querātur, 
% \Versus relinque illīc tuum mūnus ad āram, et prius ī, reconciliāre tuō frātrī, atque ita dēmum ī oblātum mūnus tuum. 
% \Versus Compōne cum adversāriō tuō mātūrē, dum es in viā cum eō, nē tē trādat adversārius jūdicī et jūdex ministrō, atque ita in cūstōdiam dēris. 
% \Versus Profectō (inquam ego tibi) nōn exībis inde, quīn ultimum solveris quadrantem.

% \Versus ``Audīvistis antīquīs esse dictum: `Nē adulterātō.' 
% \Versus Ego vērō vōbīs dīcō, quisquis fēminam sīc aspicit, ut eam concupīscat, jam eam animō adulterāvit. 
% \Versus Quod sī tibi vel oculus tuus dexter officit, erve eum, et abjice. Praestat enim tibi, ūnum membrōrum tuōrum perdī, quam tōtum corpus tuum in gehennam dējicī. 
% \Versus Et sī tibi vel dextra tua manus officit, amputā eam, et abjice. Praestat enim tibi ūnum membrōrum tuōrum perdī, quam tōtum corpus tuum in gehennam dējicī.

% \Versus ``Dictum est item: `Quī uxōrem suam repudiābit, det eī īnstrūmentum dīvortiī.' 
% \Versus Ego vērō vōbīs dīcō: quī uxōrem suam repudiat (exceptā stuprī causā) in causā est ut ea adulteret, et quī repudiātam dūcit, adulterat.

% \Versus ``Rūrsus audīvistis dictum veteribus: `Nē pejerātō, sed Dominō quae jūrāveris redditō.' 
% \Versus At ego vōbīs dīcō, omnīnō nōn esse jūrandum, neque per caelum, quoniam Deī solium est, 
% \Versus neque per terram, quia ejus pedum subsellium est, neque per Hierosolyma, quoniam urbs magnī rēgis est, 
% \Versus neque per tuum caput jūrāverīs, quoniam nōn possīs vel ūnum crīnem album nigrumve facere. 
% \Versus Sed estō sermō vester, `etiam, etiam', `nōn, nōn.' Quod praeter haec est, id ā malō est.

% \Versus ``Audīvistis ut dictum sit: `Oculum prō oculō, et dentem prō dente.' 
% \Versus Ego vērō vōbīs dīcō, nōn esse resistendum injūriae, quīn sī quis tibi colaphum in dextram mālam impēgerit, obverte eī etiam alteram. 
% \Versus Et sī quis tēcum lītigāre, et tunicam tuam velit auferre, concēde eī etiam togam, 
% \Versus et sī quis tē cōgere velit ad ūnum mīlliāre, comitāre eum vel duo. 
% \Versus Ā tē petentī datō, et sī quis velit ā tē mūtuārī, nē recūsātō.

% \Versus ``Audīvistis dictum: `Proximum tuum amātō,' et `inimīcum tuum ōderīs.' 
% \Versus At ego vōbīs dīcō: `Amāte inimīcōs vestrōs, bene precāminī iīs quī vōbīs imprecantur, bene facite vestrīs malevolīs, et ōrāte prō laedentibus et īnsectantibus vōs.' 
% \Versus Ut fīliī sītis vestrī patris quī in caelīs est, quī sōlem suum orīrī faciat in malōs juxtā ac bonōs, et jūstōs injūstōsque compluat. 
% \Versus Nam sī eōs dēmum amātis quī vōs amant, quam mercēdem habitūrī estis? An nōn vel pūblicānī idem faciunt? 
% \Versus Et sī vestrōs dumtaxat frātrēs salūtātis, quid ēgregium facitis? Nōnne vel pūblicānī similiter faciunt? 
% \Versus Eritis igitur perfectī vōs, quemadmodum pater vester quī in caelīs est, perfectus est. 

% \Caput
% \Versus ``Cavēte, nē benignitātem in hominum cōnspectū exerceātis, per ostentātiōnem, aliōquī praemium nōn estis habitūrī apud patrem vestrum, quī in caelīs est. 
% \Versus Igitur quandōcumque benignē facis, nōlī prae tē tubā clangere, ut simulātōrēs faciunt in collēgiīs atque vīcīs, ut collaudentur ab hominibus. Hoc vōbīs cōnfirmō, eōs jam habēre suam mercēdem. 
% \Versus At tē benignē faciente, nesciat tua sinistra quid faciat dextra, 
% \Versus ut sit tua līberālitās in occultō, et tuus pater, quī occultē videt, tibi palam reddet.

% \Versus ``Item cum supplicās, nē estō simulātōrum similis, quī cum supplicant, amant in collēgiīs esse, et platēārum angiportīs, ut sint hominibus cōnspicuī. Hoc vōbīs cōnfirmō, eōs habēre suam mercēdem. 
% \Versus At tū supplicātūrus ingredere conclāve tuum, et clausā jānuā tuā, supplicā tuō patrī in occultō, et pater tuus, quī occultē videt, tibi palam reddet. 
% \Versus Supplicantēs autem nē garrīte, ut extrāneī, quī sē putant ob loquācitātem suam exaudiendōs. 
% \Versus Nē este igitur eōrum similēs, scit enim pater vester, quibus egeātis, antequam eum rogētis.

% \Versus ``Sīc igitur supplicāte vōs:
% Pater noster, quī es in caelīs,
% sānctē colātur nōmen tuum,

% \Versus veniat rēgnum tuum,
% fīat voluntās tua, ut in caelō, sīc et in terrā.

% \Versus Vīctum nostrum alimentārium dā nōbīs hodiē,

% \Versus et remitte nōbīs dēbita nostra,
% ut et nōs remittimus dēbitōribus nostrīs,

% \Versus nēve nōs in tentātiōnem indūcitō, sed ā malō tuēre,
% quoniam tuum est rēgnum, et potentia, et glōria, in sempiternum, āmēn.

% \Versus ``Sī enim remīseritis aliīs hominibus sua dēlicta, remittet et vōbīs pater vester caelestis. 
% \Versus Sīn minus remīseritis aliīs sua dēlicta, nē pater quidem vester remittet vestra dēlicta.

% \Versus ``Cum autem jejūnātis, nē este taetricī, quālēs simulātōrēs, quī vultūs suōs dēfōrmant, ut aliīs appāreat eōs jejūnāre. Hoc vōbīs cōnfirmō, eōs suum abstulisse praemium. 
% \Versus At tū jejūnāns, ungitō tibi caput, et vultum lavātō, 
% \Versus Nē perspicuum sit aliīs hominibus jejūnāre tē, sed patrī tuō, quī occultus est, et pater tuus, quī occultē cernit, tibi palam reddet.

% \Versus ``Nē congerite vōbīs opēs in terrīs, ubi et corrumpit tinea aerūgōque, et fūrēs perfodiunt ac fūrantur. 
% \Versus Sed vōbīs opēs in caelō congerite, ubi nec aerūgō aut tinea corrumpit, nec fūrēs perfodiunt aut fūrantur. 
% \Versus Nam ubi vestrae erunt opēs, ibīdem erit et vester animus.

% \Versus ``Lucerna corporis est oculus. Quod sī erit oculus tuus simplex, tōtum corpus tuum erit lūcidum. 
% \Versus Sīn erit oculus tuus nēquam, tōtum tuum corpus erit tenebrōsum. Sī igitur quod in tē lūmen est, tenebrae sunt, quantae erunt ipsae tenebrae?

% \Versus ``Nēmō potest duōbus servīre dominīs, aut enim hunc ōderit, illum amābit, aut hunc tuēbitur, illum contemnet. Nōn potestis Deō servīre et opibus.

% \Versus ``Hanc ob rem (inquam ego vōbīs) nē este dē vītā vestrā sollicitī, quid ēsūrī bibitūrīve, neque dē corpore, quid vestītūrī sītis. Quasi vērō nōn et vīta plūris sit, quam alimōnia, et corpus, quam vestītus. 
% \Versus Aspicite volucrēs aereās, ut neque serant, neque metant, nec in cellās congerant, tamen vester caelestis pater eās alit. Quasi vērō nōn vōs multō sītis iīs praestantiōrēs? 
% \Versus Quis autem vestrum suā sōlicitūdine potest ūnum cubitum addere suae statūrae? 
% \Versus Item dē vestītū quid sollicitāminī? Discite ut terrestria crēscant līlia, neque labōrandō, neque nendō. 
% \Versus Atquī hoc vōbīs dīcō, nē Solomōnem quidem cum omnī splendōre suō ita vestītum fuisse, ut hōrum quodlibet. 
% \Versus Quod sī terrestrem herbam (quae hodiē est, et crās in clībanum conjicitur) Deus sīc vestit, nōnne multō magis vōs, ō parum fīdentēs? 
% \Versus Nē este igitur sollicitī, dīcentēs: `Quid edēmus, aut quid bibēmus, aut quid induēmus?' 
% \Versus Ista enim omnia requīrunt extrāneī. Scit enim vester caelestis pater, vōs istīs omnibus egēre. 
% \Versus Sed quaerite prīmum rēgnum jūstitiamque Deī, et ista omnia vōbīs addentur. 
% \Versus Nē este igitur in crāstinum sollicitī, nam crāstinus diēs sua cūrābit. Satis est suum cuique diēī malum.
 

% \Caput
% \Versus ``Nē jūdicāte, et nōn jūdicābiminī, 
% \Versus nam quō jūdiciō jūdicābitis, eōdem jūdicābiminī, et quā mēnsūrā mēnsī fueritis, eādem vōbīs remētiētur. 
% \Versus Quid autem festūcam cernis in oculō tuī frātris, et trabem in oculō tuō nōn animadvertis? 
% \Versus Aut audēbis dīcere tuō frātrī: `Sine eximam ex oculō tuō festūcam,' cum sit in oculō tuō trabs? 
% \Versus Simulātor, exime prius ex oculō tuō trabem, et ita dēmum cernēs ad eximendam ex tuī frātris oculō festūcam.

% \Versus ``Nē date rem sacram canibus, nēve margarītās vestrōs porcīs appōnite, nē hī eōs pedibus conculcent, illī versī lacerent vōs.

% \Versus ``Petite et dabitur vōbīs, quaerite et inveniētis, pulsāte et vōbīs aperiētur. 
% \Versus Quisquis enim petit, obtinet, et quisquis quaerit invenit, et pulsantī aperiētur. 
% \Versus Jam quis est vestrum homō, quī petentī fīliō suō pānem, det lapidem? 
% \Versus Aut piscem petentī, anguem det? 
% \Versus Quod sī vōs, quī malī estis, tamen scītis bona dōna dare vestrīs līberīs, quantō magis pater vester, quī in caelīs est, dabit bona poscentibus sē? 
% \Versus Quidquid igitur vultis ut vōbīs faciant aliī, idem vōs quoque iīs facite, nam ea lēx est atque vātēs.

% \Versus ``Intrāte per angustam portam, nam lāta est porta, et ampla via quae dūcit ad interitum, multīque sunt quī per eam ingrediuntur, 
% \Versus sed angusta porta, et arta via est, quae dūcit ad vītam, paucīque sunt, quī eam inveniant.

% \Versus ``Cavēte autem falsōs vātēs, quī quidem veniunt ad vōs in vestīmentīs ovium, cum intus sint rapācēs lupī. 
% \Versus Eōs ex suīs frūctibus cognōscētis. Scīlicet colligitur ex spīnīs ūva aut ex trībulīs fīcūs? 
% \Versus Ita omnis arbor bona, frūctūs bonōs ēdit, taetra autem arbor frūctūs malōs ēdit. 
% \Versus Nōn potest arbor bona frūctūs ferre malōs, nec arbor taetra frūctūs ferre bonōs. 
% \Versus Omnis arbor bonum frūctum nōn ferēns, excīditur, et in ignem conjicitur. 
% \Versus Igitur ex suīs illōs frūctibus cognōscētis.

% \Versus ``Nōn quisquis mihi dīcet, `Domine, Domine,' intrābit in caeleste rēgnum, sed quī fēcerit quod vult pater meus, quī est in caelīs. 
% \Versus Multī mihi dīcent in illā diē: `Domine, Domine, nōnne tuō nōmine vāticinātī sumus, et tuō nōmine daemonia expulimus, et tuō nōmine multa prōdigiōsē fēcimus?' 
% \Versus Quibus ego tum apertē dīcam: `Numquam cognōvī vōs; facessite ā mē maleficī.'

% \Versus ``Igitur quisquis haec mea dicta et audit et exsequitur, eum ego cum virō prūdentī comparō, quī suam domum in rūpem cōnstruit. 
% \Versus Quae domus dēlāpsō imbre, venientibus fluviīs, spīrantibus ventīs, et in eam irruentibus, nōn tamen cadit, quippe fundāta in rūpe. 
% \Versus Quisquis vērō haec mea dicta audit, nec exsequitur, similiter facit, ac sī quis stultus homō suam domum in arēnā cōnstruat. 
% \Versus Quae domus, dēlāpsā pluviā, venientibus fluviīs, spīrantibusque ventīs, et in eam impingentibus, corruat, et ingentem ruīnam det.''

% \Versus Postquam hanc ōrātiōnem fīnīvit Jēsūs, stupēbat illa hominum turba ad ejus doctrīnam, 
% \Versus quippe cum docēret eōs ut potestāte praeditus, nōn ut scrībae.
 

% \Caput
% \Versus Dēgressum autem eum dē monte, secūta est ingēns hominum turba. 
% \Versus Tum vēnit leprōsus, quī eum venerātus dīxit: ``Domine, sī vīs, potes mē mundāre.'' 
% \Versus Et Jēsūs illum porrēctā manū tetigit dīcēns: ``Volō, mundus estō.'' Ac statim mundāta est illīus lepra. 
% \Versus Et Jēsūs: ``Vidē,'' inquit, ``nē cui dīcās, sed ī ostēnsum tē sacerdōtī, et mūnus offer, quod praecēpit Mōsēs, ut esset iīs testimōniō.''

% \Versus Ingressum autem Jēsum Capharnāum, convēnit centuriō quīdam, et hujusmodī verbīs ōrāvit: 
% \Versus ``Domine, puer meus jacet domī sīderātus, graviterque cruciātur.'' 
% \Versus Cui Jēsūs: ``Ego eum sānātum ībō,'' inquit. 
% \Versus At centuriō respondēns: ``Domine, nōn sum dignus,'' inquit, ``cujus tū tēctum subeās, sed tantum jubē verbō, et sānābitur puer meus. 
% \Versus Nam ego quoque, quī sub alterīus sum potestāte, sī quem eōrum quibus praesum mīlitum īre jubeō, it, sī alium venīre, venit, sī servum meum aliquid facere, facit.'' 
% \Versus Hōc audītō, mīrātus Jēsūs, ita dīxit sequentibus: ``Hoc vōbīs cōnfirmō, mē nē in Isrāēlītīs quidem tantam invēnisse fidem. 
% \Versus Et sānē sīc habētōte, multōs ab oriente et occidente ventūrōs, quī cum Abrāhāmō, Isaacō et Jacōbō accumbant in rēgnō caelestī, 
% \Versus cum intereā rēgiī in īmās ējicientur tenebrās, ubi flētus strīdorque dentium futūrus est.'' 
% \Versus Tum centuriōnem alloquēns Jēsūs: ``Abī,'' inquit, ``et ut cōnsīdistī, sīc tibi accidat.'' Itaque sānātus est illīus puer eādem illā hōrā, reversusque domum suam centuriō eādem illā hōrā, puerum offendit valentem.

% \Versus Ingressus autem Jēsūs domum Petrī, vidēns ejus socrum jacentem, ac febrīcitantem, 
% \Versus ejus manum tetigit, atque eam relīquit febris, illa vērō surgere, et iīs ministrāre. 
% \Versus Ubi autem advesperāvit, adductī sunt eī furiōsī multī, isque verbō spīritūs ējēcit, et omnēs male affectōs sānāvit, 
% \Versus ut fieret quod fuerat ab Ēsāiā vāte dictum hīs verbīs: ``Is nostrās īnfirmitātēs, morbōsque suscēpit atque tulit.''

% \Versus Vidēns autem Jēsūs ingentem circum sēsē turbam hominum, jussit discipulōs trājicere. 
% \Versus Et aggressus eum quīdam scrība, inquit eī: ``Magister, sequar tē quōcumque ībis.'' 
% \Versus Cui Jēsūs: ``Vulpēs latebrās habent, et aereae volucrēs nīdōs, at Fīlius Hominis nōn habet ubi caput reclīnet.'' 
% \Versus Alius item ejus discipulōrum dīxit eī: ``Domine, permitte mihi prius īre sepultum patrem meum.'' 
% \Versus At Jēsūs: ``Sequere mē,'' inquit eī, ``et mortuōs sine sepelīre mortuōs.''

% \Versus Ingressum autem eum in nāvem, secūtī sunt ejus discipulī, 
% \Versus et ecce tanta tempestās exstitit in lacū, ut flūctibus obruerētur nāvis. Ipse autem dormiēbat. 
% \Versus Igitur eum aggressī ejus discipulī excitant. ``Domine,'' inquiunt, ``servā nōs, perīmus.'' 
% \Versus At ille: ``Cūr timidī estis,'' inquit iīs, ``ō parum fīdentēs?'' Deinde surrēxit, et ventōs ac lacum increpuit, unde tanta tranquillitās exstitit, 
% \Versus ut admīrātī hominēs ita dīcerent: ``Quālis est hic vir, ut eī ventī et lacus oboediant?''

% \Versus Deinde ubi in Gergesēnōrum agrum trājēcit, occurrērunt eī duo furiōsī ex monumentīs prōdeuntēs, adeō ferī, ut illāc trānsīre nēmō posset. 
% \Versus Atque iī sīc tum clāmārunt: ``Quid tibi nōbīscum reī est, Jēsū Deī fīlī? Hūcinē vēnistī ante tempus vexātum nōs?'' 
% \Versus Cum esset autem procul ab iīs numerōsus porcōrum grex pāscentium, 
% \Versus daemonēs eum ita rogant: ``Sī nōs ējicis, permitte nōbīs in porcōrum gregem immigrāre.'' 
% \Versus Quibus ille: ``Īte,'' inquit. Atque illī ēgressī, in porcōrum gregem immigrārunt, et ecce ruit ūniversus porcōrum grex per praeceps in lacum, suntque in aquā mortuī. 
% \Versus Pāstōrēs autem fūgērunt, et in oppidum profectī, cum alia omnia, tum dē furiōsīs nūntiārunt. 
% \Versus Tum tōta cīvitās exiit obviam Jēsū, eōque vīsō rogārunt ut ā suīs fīnibus discēderet.
 

% \Caput
% \Versus Igitur nāvem ingressus trājēcit, et in oppidum suum vēnit. 
% \Versus Tum eī allātus est jacēns in lectō sīderātus. Et Jēsūs, vidēns illōrum fidem, dīxit sīderātō: ``Cōnfīde nāte, remittuntur tibi peccāta tua.'' 
% \Versus Hīc scrībārum quīdam sēcum cōgitāre, eum impiē loquī. 
% \Versus Quōrum cōgitātiōnēs vidēns Jēsūs, ita dīxit: ``Cūr vōs prāvē cōgitātis cum vestrīs animīs? 
% \Versus Utrum enim facilius est dīcere: `Remittuntur tibi peccāta,' an dīcere: `Surge et ambulā'? 
% \Versus Atque ut sciātis potestātem habēre Fīlium Hominis in terrīs peccāta condōnandī: Surge,'' inquit tum sīderātō, ``tolle tuum lectum, et abī domum tuam.'' 
% \Versus Atque ille surrēxit, domumque suam discessit. 
% \Versus Id quod vidēns hominum turba mīrāta, Deum collaudāvit, quī tantam hominibus potestātem dedisset.

% \Versus Illinc dīgrediēns Jēsūs, cōnspicātus hominem ad pūblicānōrum mēnsam sedentem Matthaeum nōmine, dīcit eī: ``Sequere mē.'' Atque ille surrēxit, et eum est secūtus. 
% \Versus Eō autem domī accumbente, cum frequentēs pūblicānī et improbī vēnissent, et cum Jēsū ejusque discipulīs discumberent, 
% \Versus Pharisaeī id videntēs, quaesīvērunt ex ejus discipulīs, cūr cum pūblicānīs et improbīs cibum caperet eōrum magister. 
% \Versus Quō audītō Jēsūs dīxit iīs: ``Nōn egent valentēs medicō, sed male affectī. 
% \Versus Īte nunc, et discite quid sit: `Pietātem mālō quam sacrificium.' Nōn enim vēnī vocātum īnsontēs, sed sontēs ad bonam frūgem.''

% \Versus Tunc Jōhannis discipulī eum hujusmodī verbīs aggressī sunt: ``Cūr cum nōs et Pharisaeī multum jejūnēmus, discipulī tuī nōn jejūnant?'' 
% \Versus Quibus Jēsūs: ``Possuntne maerēre quī celebrant nūptiās, quamdiū cum iīs spōnsus adest? Sed veniet tempus, cum iīs spōnsus auferētur, tum dēmum jejūnābunt. 
% \Versus Neque vērō quisquam adhibet rudis pannī pittacium veterī vestīmentō, auferret enim id supplēmentum partem vestis, atque it dēterior ruptūra fieret. 
% \Versus Neque recondī solet vīnum novum in veterēs utrēs, aliōquī rumperentur utrēs, et vīnum effunderētur, et utrēs perīrent. Sed vīnum novum in recentibus conditur utribus, atque ita ambō cōnservantur.''

% \Versus Haec eō illīs loquente, vēnit quīdam dē magistrātū, quī eī honōre praestitō ita dīxit: ``Fīlia mea modo obiit, sed venī eī impositum manum tuam, et revīvīscet.'' 
% \Versus Tum Jēsūs surrēxit, et eum secūtus est ūnā cum suīs discipulīs.

% \Versus Hīc quaedam mulier, quae sanguinis prōfluviō duodecimum annum labōrābat, eum aggressa ā tergō, ejus togae ōram tetigit. 
% \Versus Sīc enim sēcum ipsa cōgitābat: ``Sī vel ejus togam tetigerō, salva sum.'' 
% \Versus Jēsūs autem conversus, eā vīsā dīxit: ``Cōnfīde fīlia, tua tē fīdūcia servāvit.'' Itaque sānāta est mulier, eādem illā hōrā.

% \Versus Ut vēnit autem Jēsūs in aedēs illīus quī magistrātum gerēbat, vīditque tībīcinēs, et turbam tumultuantem, 
% \Versus dīxit iīs: ``Discēdite, nōn enim mortua est puella, sed dormit.'' Illī vērō eum dērīdēre. 
% \Versus Deinde ējectā turbā, prehendit puellae manum, atque illa surrēxit. 
% \Versus Ēmānāvitque ejus reī fāma in tōtam illam regiōnem.

% \Versus Inde dīgredientem Jēsum, secūtī sunt duo caecī, clāmantēs in hunc modum: ``Miserēre nostrī Davīdide.'' 
% \Versus Deinde ingressum in aedēs adiēre caecī. Et Jēsūs: ``Crēditis,'' inquit iīs, ``posse mē istud facere?'' ``Etiam Domine,'' inquiunt. 
% \Versus Tunc ille eōrum tetigit oculōs, dīcēns: ``Ut vestra est fīdūcia, ita vōbīs accidat.'' 
% \Versus Itaque apertī sunt eōrum oculī. Comminātus est autem iīs Jēsūs in hunc modum: ``Vidēte nē quis hoc rescīscat.'' 
% \Versus At illī dīgressī, eum per tōtam illam regiōnem dīvulgārunt.

% \Versus Illīs autem dīgredientibus, allātus est eī mūtus homō, furiōsus, 
% \Versus unde ējectō daemoniō locūtus est mūtus, id quod hominēs vulgō mīrātī sunt, negantēs umquam tālia apud Isrāēlītās fuisse vīsa. 
% \Versus At Pharisaeī dīcēbant, eum per daemoniōrum prīncipem ējicere daemonia.

% \Versus Obībat autem Jēsūs urbēs omnēs, atque vīcōs, docēns in eōrum conventibus, et rēgium ēvangelium pūblicāns, omnemque morbum et languōrem sānāns vulgō. 
% \Versus Vīsā autem hominum multitūdine, miseritus est eōrum, quod pālantēs errārent tamquam pāstōre carentēs ovēs. 
% \Versus Tum suōs discipulōs sīc alloquitur: ``Messis quidem multa est, sed operāriī paucī. 
% \Versus Ōrāte igitur messis Dominum, ut operāriōs ēmittat in messem suam.''


% \Caput
% \Versus Itaque advocātīs duodecim discipulīs suīs, dedit iīs contrā spīritūs impūrōs potestātem, ut eōs expellerent, et omnēs morbōs, omnēsque languōrēs sānārent. 
% \Versus Duodecim autem apostolōrum nōmina sunt haec. Prīmus Simōn cognōmine Petrus, et Andreās ejus frāter. Jacōbus Zebedaeī fīlius, et Jōhannēs ejus frāter. 
% \Versus Philippus et Bartholomaeus. Thōmās et Matthaeus pūblicānus. Jacōbus Alphaeī, et Lebbaeus cognōminātus Thaddaeus. 
% \Versus Simon Cananīta, et Jūdās Iscariōta, is quī eum prōdidit.

% \Versus Hōs duodecim dīmīsit Jēsūs, iīs ita praecipiēns: ``Ad exterās gentēs iter nē habuerītis, nēve in ūllam Samarītānōrum urbem intrāverītis, 
% \Versus sed īte potius ad perditās Isrāēlīticae domūs ovēs. 
% \Versus Euntēs autem praedicāte, dīcentēs īnstāre caeleste rēgnum. 
% \Versus Aegrōs cūrāte, leprōsōs pūrgāte, mortuōs suscitāte, daemonia ējicite. Grātīs accēpistis; grātīs date. 
% \Versus Nē habēte aurum, nec argentum, nec aes in crumēnīs vestrīs, 
% \Versus nēve pēram ad iter, nēve bīnās tunicās, nēve calceōs, nēve baculum. Dignus est enim operārius alimentō suō. 
% \Versus In quamcumque autem urbem aut vīcum intrāveritis, exquīrite ecquis sit in eō ā dignitāte praeditus, atque illīc manēte, dōnec discēdātis. 
% \Versus Intrantēs autem domum, salūtāte eam, dīcentēs: `Salveat haec domus,' 
% \Versus et sīquidem erit digna domus, ēveniat eī vestra salūs. Sī nōn erit digna, revertātur ad vōs vestra salūs. 
% \Versus Quod sī quis vōs nōn admīserit, neque vestra dicta audīverit, vōs exeuntēs ex eā domō, aut urbe, excutite pedum vestrōrum pulverem. 
% \Versus Hoc ā mē certō habēte, tolerābilius āctum īrī cum Sodomītānōrum Gomorrānōrumque gente, in diē jūdiciī, quam cum illā urbe.

% \Versus ``Ēn ego vōs dīmittō tamquam ovēs inter lupōs. Estōte ergō, et astūtī, ut serpentēs, et sincērī, ut columbae. 
% \Versus Cavēte autem hominēs; sistent enim vōs in concilia, inque suīs collēgiīs verberābunt. 
% \Versus Quīn ad prīncipēs quoque rēgēsque dūcēminī propter mē, ut iīs exterīsque gentibus sītis testimōniō. 
% \Versus Cum autem sistent vōs, nōlīte cūrāre quōmodo aut quid loquāminī; suggererētur enim vōbīs eādem hōrā, quid loquāminī. 
% \Versus Nōn enim vōs eritis quī loquēminī, sed patris vestrī Spīritus in vōbīs loquēns. 
% \Versus Trādet autem frātrem frāter in mortem, et pater fīlium, cōnsurgentque nātī in parentēs, et eōs occīdent, 
% \Versus eritisque omnibus invīsī, propter nōmen meum. Quī autem pertulerit ad extrēmum, is servābitur. 
% \Versus Cum autem vōs īnsectābuntur in aliquā urbe, fugite in aliam. Hoc vōbīs cōnfirmō, nōn vōs ante perlūstrāveritis urbēs Isrāēlīticās, quam veniat Fīlius Hominis.

% \Versus Nōn est discipulus suprā magistrum, neque servus suprā dominum suum. 
% \Versus Bene agitur cum discipulō, sī eādem condiciōne est quā ejus magister, et cum servō, sī eādem quā dominus. Sī patrem familiās Beelzebūlem vocārunt, quantō magis ejus domesticōs?

% \Versus Nē igitur eōs timuerītis. Nihil enim tam tēctum est, quod nōn sit dētegendum, aut tam occultum, quod nōn sit cognōscendum. 
% \Versus Quod vōbīs in tenebrīs dīcō, dīcite in lūce, et quod in aurem audītis, praedicāte in tēctīs, 
% \Versus et nē formīdāte eōs, quī corpus interficiunt, sed animam interficere nequeunt. Quīn magis eum formīdāte, quī potest et animam et corpus in gehennam perdere. 
% \Versus Cum duo passerculī asse vēneant, tamen nūllus eōrum cadit humī sine patre vestrō. 
% \Versus At vestrum etiam capillī capitis omnēs numerātī sunt. 
% \Versus Nē formīdāverītis igitur; longē passeribus antecellitis vōs.

% \Versus Quisquis ergō mē agnōverit apud hominēs, ego eum quoque agnōscam apud patrem meum, quī in caelīs est. 
% \Versus Quī vērō mē negāverit apud hominēs, eum ego quoque negābō apud patrem meum, quī in caelīs est.

% \Versus Nōlīte arbitrārī, mē vēnisse conciliātum pācem in terrīs; nōn vēnī conciliātum pācem in terrīs, sed bellum. 
% \Versus Vēnī enim ad dissociandum fīlium ā patre suō, et fīliam ā mātre, et nurum ā socrū, 
% \Versus ita ut hominēs inimīcōs habitūrī sint suōs domesticōs. 
% \Versus Quī patrem aut mātrem amat suprā mē, nōn est mē dignus, et quī fīlium aut fīliam amat suprā mē, mē nōn est dignus. 
% \Versus Et quī nōn sūmit suam crucem, et mē sequitur, nōn est mē dignus. 
% \Versus Animam suam quī invēnerit, perdet, et quī animam suam meā causā perdiderit, inveniet.

% \Versus Quī vōs accipit, mē accipit, et quī mē accipit, eum accipit quī mē mīsit. 
% \Versus Quī vātem nōmine vātis accipit, vātis mercēdem accipiet, et quī jūstum jūstī nōmine accipit, jūstī mercēdem accipiet. 
% \Versus Et quī hōrum minimō vel pōculum frīgidae bibendum dederit nōmine discipulī, scītōte eum nōn frūstrātum īrī mercēde suā. 

% \Caput
% \Versus Postquam dēsiit Jēsūs suīs praecipere duodecim discipulīs, dīgressus est illinc, ut in illōrum urbibus docēret ac concionārētur. 
% \Versus Jōhannēs autem, cum audīvisset in vinculīs opera Chrīstī, mīsit suōrum discipulōrum duōs, 
% \Versus quī eī ita dīcerent: ``Tūne is es quī ventūrus est, an alius nōbīs est exspectandus?'' 
% \Versus Quibus respondit Jēsūs in hunc modum: ``Īte renūntiātum Jōhannī quae audītis et vidētis. 
% \Versus Caecī vident, et claudī ambulant; leprōsī pūrgantur, et surdī audiunt; mortuī resurgunt, et pauperēs ēvangelium docentur. 
% \Versus Et fēlīx est quī in mē nōn offenderit.''

% \Versus Iīs autem abeuntibus, coepit Jēsūs hominum turbae sīc dē Jōhanne dīcere: ``Ad quid spectandum ēgressī estis in sōlitūdinem? Arundinem ventō agitātam? 
% \Versus Vērum tamen ad quid videndum exīstis? Hominem mollibus indūtum vestibus? At quī mollēs gestant, sunt in rēgum domibus. 
% \Versus Sed ad quem tandem videndum exīstis? Vātem? Etiam (inquam vōbīs) et plūs quam vātem. 
% \Versus Hic est enim dē quō scrīptum est: `Ego tibi meum nūntium praemissūrus sum, quī tibi viam praeparet.'

% \Versus ``Scītōte enim nūllum in fēminārum nātīs majōrem exstitisse Jōhanne Baptistā, et tamen quī est in rēgnō caelestī minimus, major est eō. 
% \Versus Ā tempore autem Jōhannis Baptistae, hāctenus caeleste rēgnum expugnātur, idque rapiunt violentī. 
% \Versus Omnēs enim vātēs atque lēx ad Jōhannem ūsque vāticinātī sunt. 
% \Versus Et sī eum vultis accipere, is est Ēliās ille ventūrus. 
% \Versus Quī aurēs habet ad audiendum, audiat.

% \Versus ``Cui vērō comparābō hanc nātiōnem? Perinde est, ac cum versantēs in forō puerī clāmant ad aequālēs suōs in hunc modum: 17`Fistulāvimus vōbīs, neque saltāstis; ejulāvimus vōbīs, neque plānxistis.' 
% \Versus Vēnit enim Jōhannēs, quī neque comedit neque bibit, et eum dīcunt esse furiōsum. 
% \Versus Vēnit Fīlius Hominis, quī et comedit et bibit, et eum dīcunt hominem esse vorācem, vīnōsum, pūblicānōrum, et improbōrum amīcum. Estque suīs aliēna sapientia.''

% \Versus Deinde coepit in cīvitātēs invehī, quae cum in iīs tot fuissent ejus ēdita mīrācula, tamen nōn redīssent ad frūgem. 
% \Versus ``Vae tibi Chorazim, vae tibi Bēthsaidan! Nam sī Tyrī et Sīdōne ēdita forent, quae in vōbīs ēdita sunt mīrācula, jam prīdem in centōnibus et pulvere vītam corrēxissent. 
% \Versus Itaque sīc habētōte, cum Tyrō et Sīdōne mītius āctum īrī in diē jūdiciī, quam vōbīscum. 
% \Versus Et tū Capharnāum, quae ad caelum ūsque ēlāta es, ad īnferōs dēprimeris. Nam sī Sodomīs eadem, quae in tē, ēdita fuissent mīrācula, mānsissent ad hodiernum diem. 
% \Versus Itaque scītōte tolerābiliōrem fore Sodomītānae nātiōnis condiciōnem in diē jūdiciī, quam tuam.''

% \Versus Aliquandō Jēsūs locūtus in hunc modum est: ``Agō tibi grātiās pater, caelī terraeque Domine, quī haec sapientēs, perītōsque cēlāverīs, et īnfantibus patefēcerīs, 
% \Versus idque, ō pater, quoniam sīc tibi placitum est. 
% \Versus Omnia mihi trādita sunt ā patre meō, neque quisquam fīlium cognōscit, nisi pater, neque patrem quisquam cognōscit, nisi fīlius, et cui voluerit fīlius patefacere. 
% \Versus Venīte ad mē omnēs labōrantēs et onustī, et ego recreābō vōs. 
% \Versus Subīte jugum meum, et ā mē discite, quī mītis sum, et animō summissus, et inveniētis animīs vestrīs requiem. 
% \Versus Meum enim et jugum commodum, et onus leve est.
 

% \Caput
% \Versus Quōdam tempore ībat Jēsūs Sabbatīs per sata. Ejus autem discipulī cum ēsurīrent, coepērunt spīcās vellere atque vescī. 
% \Versus Quō vīsō, Pharisaeī dīxērunt eī: ``Ēn faciunt tuī discipulī, quod in Sabbatō facere nōn licet.'' 
% \Versus Quibus ille: ``Nōn lēgistis,'' inquit, ``quid fēcerit David cum aliquandō ēsurīret ipse et ejus comitēs? 
% \Versus Ut ingressus sit Deī domum, et apposititiōs pānēs comēderit, quibus nec eī licēbat, nec ejus comitibus vescī, sed sōlīs sacerdōtibus? 
% \Versus An nōn lēgistis in lēge, Sabbatīs in fānō sacerdōtēs Sabbatum prōfānāre? Et tamen īnsontēs sunt. 
% \Versus Atquī scītōte, hīc majōrem esse fānō. 
% \Versus Quod sī scīrētis quid sit, `Pietātem mālō, quam sacrificium,' nōn damnārētis īnsontēs. 
% \Versus Est enim Sabbatī quoque dominus Fīlius Hominis.''

% \Versus Inde profectus vēnit in eōrum collēgium, 
% \Versus ubi cum homō esset manum habēns tābidam, illī ex eō, an Sabbatīs sānāre licet, quaesīvērunt, ut eum crīminārentur.  
% \Versus Quibus ille: ``Quis homō vestrum est,'' inquit, ``quī sī vel ūnam ovem habeat, quae Sabbatīs in foveam dēcīderit, nōn eam prehendat, et attollat? 
% \Versus Quantum autem ovī praestat homō? Ergō licet Sabbatīs bene facere.'' 
% \Versus Deinde dīcit hominī: ``Porrige manum tuam,'' atque ille porrēxit, eaque tam sāna reddita est, quam erat altera. 
% \Versus Pharisaeī vērō ēgressī, cōnsilium dē eō perimendō cēpērunt.

% \Versus Quō cognitō, Jēsūs illinc discessit, sequente eum ingentī hominum multitūdine, quōs omnēs sānāvit. 
% \Versus Iīsque interminātus est, nē sē palam facerent, 
% \Versus ut fieret illud ab Ēsāiā vāte dictum hīs verbīs: 
% \Versus ``Ecce meus servus, quem ēlēgī, dīlēctus meus, animō meō cārissimus. Eum Spīritū meō dōnābō, isque jūs dīcet gentibus. 
% \Versus Nōn rixābitur, nec clāmābit, nec ejus vōcem quisquam per platēās audiet. 
% \Versus Quassātam arundinem nōn perfringet, neque fūmigāns līnum exstinguet, eō ūsque ut jūs perdūcat ad victōriam. 
% \Versus Atque in ejus nōmine spem gentēs habēbunt.''

% \Versus Tunc allātus est eī furiōsus caecus et mūtus quem ille sānāvit, ita ut caecus et mūtus loquerētur, ac vidēret. 
% \Versus Quā rē attonitum omne hominum vulgus sīc dictitāre: ``Num hic est Davīdidēs?'' 
% \Versus Et Pharisaeī iīs audītīs, dīcere, eum nōn nisi per Beelzebūlem daemoniōrum prīncipem ējicere daemonia. 
% \Versus Quōrum cōgitātiōnēs intellegēns Jēsūs, dīxit iīs: ``Omne rēgnum ab sēsē dissidēns, dēsōlātur, et omnis cīvitās aut familia sēcum ipsa dissidēns, nōn stat. 
% \Versus Quod sī Satanās Satanām expellit, ipse sibi adversātur. Quī fierī potest igitur, ut stet ejus rēgnum? 
% \Versus Quod sī ego per Beelzebūlem ējiciō daemonia, vestrī generis hominēs per quem ējiciunt?  Itaque iī vestrī erunt jūdicēs. 
% \Versus Sīn ego per Deī Spīritum ējiciō daemonia, sequitur, vōbīs advēnisse dīvīnum rēgnum. 
% \Versus Quī posset enim quis in alicujus potentis ingredī domum, ejusque supellectilem dīripere, nisi prius potentem illum vinciat, ut tum dēmum ejus dīripiat domum? 
% \Versus Quī ā mē nōn est, contrā mē est, et quī mē cum nōn congerit, dissipat. 
% \Versus Itaque sīc habētōte: omne peccātum ac maledictum ignōscētur hominibus, at maledictum adversus Spīritum nōn ignōscētur. 
% \Versus Et sī quis quid dīxerit contrā Fīlium Hominis, ignōscētur eī; at sī quis contrā Sānctum Spīritum dīxerit, nōn ignōscētur eī nec in hōc saeculō, nec in futūrō.

% \Versus ``Aut facite arborem bonam, et ejus frūctum bonum, aut facite arborem taetram, et ejus frūctum taetrum. Ex frūctū enim arbor cognōscitur. 
% \Versus Vīperīna prōlēs, quōmodo possētis bene loquī, cum sītis malī? Nam ex animī redundantiā loquitur ōs. 
% \Versus Bonus homō ex bonō animī prōmptuāriō bona dēprōmit, item malus homō ex malō prōmptuāriō mala dēprōmit. 
% \Versus Scītōte autem quodcumque malum verbum, locūtī fuerint hominēs, redditūrōs esse ejus ratiōnem in diē jūdiciī. 
% \Versus Ex tuīs enim dictīs absolveris, et ex tuīs dictīs damnāberis.'

% \Versus Tum Scrībārum et Pharisaeōrum quīdam sīc locūtī sunt: ``Magister vellēmus ā tē signum vidēre.'' 
% \Versus Quibus ille respondēns: ``Prāva adulterīnaque nātiō signum quaerit, et signum eī nōn dabitur, nisi signum Jōnae vātis. 
% \Versus Ut enim fuit Jōnās in ventre cētī trēs diēs, et totidem noctēs, sīc erit Fīlius Hominis in terrae meditulliō trēs diēs et totidem noctēs. 
% \Versus Hominēs Ninivītae surgent in jūdiciō cum hāc nātiōne, eamque condemnābunt, quod ad Jōnae praecōnium redierint ad frūgem, cum hīc sit plūs quiddam quam Jōnās. 
% \Versus Rēgīna Austrī surget in jūdiciō cum hāc nātiōne, eamque condemnābit, quod ab ultimīs ūsque terrīs vēnerit ad audiendam Solomōnis sapientiam, cum hīc sit quiddam Solomōne praestantius.

% \Versus ``Cum autem spīritus impūrus ex homine migrāvit, peragrat sitīculōsa loca, requiētem quaerēns, quam ubi nōn invēnit, 
% \Versus statuit domum suam, unde migrāverat, repetere. Postquam eō venit, ubi eam vacantem, versam ōrnātamque nancīscitur. 
% \Versus Vādit ascītum sibi septem aliōs spīritūs pejōrēs sē, eōque ingressī ibi dēgunt, sitque posterior illīus hominis condiciō priōre dēterior. Sīc erit et malae huic nātiōnī.''

% \Versus Adhūc eō vulgus alloquente, aderant forīs ejus māter et frātrēs, eum volentēs alloquī. 
% \Versus Et quīdam eī ita dīxit: ``Adsunt forīs tua māter et frātrēs, tē volentēs alloquī.'' 
% \Versus At ille eī, quid id sibi dīxerat, ita respondit: ``Quae est mea māter, et quī sunt meī frātrēs?'' 
% \Versus Tum porrēctā ad discipulōs suōs manū, ``Ecce mea māter,'' inquit, ``frātrēsque meī. 
% \Versus Quisquis enim voluntātem exsequitur meī patris, quī est in caelīs, is meus frāter, et soror, et māter est.''
 

% \Caput
% \Versus Quōdam autem diē ēgressus domō Jēsūs sēdit apud lacum, 
% \Versus tantaque ad eum convēnit hominum multitūdō, ut ipse cōnscēnsā nāvī sedēret, et astante ad lītus omnī multitūdine, 
% \Versus eōs multīs per similitūdinēs alloquerētur in hunc modum: ``Aliquandō profectus est quīdam sator ad serendum, 
% \Versus atque eō ferente alia cecidērunt ad viam, sed vēnērunt volucrēs, quae ea comēdērunt. 
% \Versus Alia cecidērunt in saxētum, ubi cum nōn multum terrae habērent, celeriter exorta sunt, quod profundā terrā carērent. 
% \Versus Deinde ortō sōle, aestuantia, dēfectū rādīcis āruērunt. 
% \Versus Alia cecidērunt in spīnās, eaque crēscentibus spīnīs suffōcāta sunt. 
% \Versus Alia in bonam dēlāpsa terram, frūctum extulērunt partim cum centēsimō, partim cum sexāgēsimō, partim cum trīgēsimō. 
% \Versus Quī aurēs habet ad audiendum, audiat.''

% \Versus Tum cum hīs verbīs convēnērunt ejus discipulī: ``Cūr eōs per similitūdinēs allo-queris?'' 
% \Versus Quibus ille respondit ita: ``Quoniam vōbīs, rēgnī caelestis arcāna nōsse, datum est, at illīs nōn datum est. 
% \Versus Quī autem habet, huic dabitur, isque abundābit; quī vērō nōn habet, huic etiam quod habet, auferētur. 
% \Versus Proptereā per similitūdinēs eōs alloquor, quoniam videntēs nōn vident, et audientēs nōn audiunt, nec intellegunt. 
% \Versus In iīsque comprobātur illud Ēsāiae ōrāculum, quod sīc habet: `Audiētis quidem, sed nōn intel-legētis, et ita vidēbitis, ut nōn perspiciātis. 
% \Versus Obtorpuit enim animus hujus populī, et auribus obtūsē audiunt, et claudunt oculōs, nē et oculīs videant, et auribus audiant, et animō intellegant, redeantque ad frūgem, atque ita ego iīs medear.' 
% \Versus Vestrī vērō beātī sunt oculī quī videant et aurēs quae audiant. 
% \Versus Scītōte enim, multōs vātēs et jūstōs cupīsse vidēre quae cernitis vōs, neque tamen vīdisse, et audīre quae audītis vōs, nec tamen audīvisse.

% \Versus ``Vōs igitur audīte dē satōre similitūdinem. 
% \Versus Cum quis rēgium sermōnem audit, nec intellegit, supervenit malus, quī satum in ejus animō rapit. Hic est quī secundum viam satus est. 
% \Versus Quī autem in saxētum satus est, is est quī sermōnem audiēns, prōtinus accipit cum laetitiā, 
% \Versus sed rādīcem in sēsē nōn habet, estque temporārius, ac exortā propter sermōnem calamitāte ac vexātiōne statim dēscīscit. 
% \Versus Quī autem in spīnās satus est, is est quī sermōnem audit, quem sermōnem hujus vītae sōlicitūdō, et dīvitiārum fraus ita suffōcat, ut sit īnfrūctuōsus. 
% \Versus Quī vērō in terram bonam satus est, is est quī sermōnem et audit et intellegit, quī sānē frūctum fert, redditque alius centuplum, alius sexāgēcuplum, alius trīgēcuplum.''

% \Versus Aliam similitūdinem iīs prōposuit hīs verbīs: ``Similiter accidit in caelestī rēgnō, ut in homine quī bonum sēmen sēvit in fundō suō, 
% \Versus sed dormientibus hominibus, iit ejus inimīcus satum malās herbās inter frūmentum ac discessit. 
% \Versus Deinde ubi germināvit herba, ēdiditque frūctum, tunc appāruērunt etiam malae herbae. 
% \Versus Igitur servī patremfamiliās sīc convēnērunt: `Ere, nōnne bonum sēmen in fundō tuō sēmināstī? Unde igitur habet malās herbās?' 
% \Versus Quibus ille: `Inimīcus homō id fēcit,' inquit. Et servī: `Vīs igitur ut eās lectum eāmus?' 29`Nōn,' inquit ille, `nē forte legentēs malās herbās, frūmentum ūnā cum iīs ērādīcētis. 
% \Versus Sinite ambō crēscere ūsque ad messem. Messis tempore mandābō messōribus, ut prīmum malās herbās legant, et in manipulōs colligant combūrendās; frūmentum autem in meum comportent horreum.'{}''

% \Versus Aliam similitūdinem illīs prōposuit hīs verbīs: ``Simile est caeleste rēgnum grānō sināpis, quod capit homō, et in fundō suō serit, 
% \Versus quod, cum vel minimum sit omnium sēminum, ubi adolēvit, est holus maximum, arborēscitque ita, ut in ejus rāmīs nīdificātum veniant āeriae volucrēs.''

% \Versus Aliam similitūdinem locūtus est iīs: ``Simile est caeleste rēgnum fermentō, quod capit mulier et in farīnae sata tria abdit, dōnec tōta fermententur. 
% \Versus Haec omnia plēbī ēlocūtus est Jēsūs per similitūdinēs, nec eōs sine similitūdine alloquēbātur, 
% \Versus ut fieret quod ab Ēsāiā vāte praedictum fuerat hīs verbīs: ``Aperiam in similitūdinēs ōs meum. Effābor, quae ab orbe conditō abdita sunt.''

% \Versus Deinde relictā hominum multitūdine, vēnit domum Jēsūs, quem suī discipulī convēnērunt hujus modī verbīs: ``Ēdissere nōbīs similitūdinem dē fundī malīs herbīs.'' 
% \Versus Quibus ille respondit in hunc modum: ``Quī bonum sēmen serit, Fīlius Hominis est. 
% \Versus Fundus est mundus. Bonum sēmen, rēgiī sunt. Malae herbae sunt malī fīliī. 
% \Versus Inimīcus, eārum sator, est diabolus. Messis est fīnis aevī; messōrēs angelī sunt. 
% \Versus Ut igitur colliguntur herbae malae, et ignī cremantur, sīc erit in hujus aevī fīne. 
% \Versus Mittet Fīlius Hominis suōs angelōs, quī ex ejus rēgnō omnia dētrīmenta maleficōsque colligent, 
% \Versus et in ignis fornācem conjicient, ubi plōrātus erit, dentiumque strīdor. 
% \Versus Tunc jūstī sōlis rītū relūcēbunt in rēgnō suī patris. Quī habet aurēs ad audiendum, audiat.

% \Versus ``Item simile est caeleste rēgnum abditō thēsaurō in agrō, quem nactus aliquis homō occulit, et prae laetitiā it vēnditum suās omnēs facultātēs, eumque fundum emit. 
% \Versus Item perinde est caeleste rēgnum, ac sī quis mercātor homō bonōs quaerat ūniōnēs, 
% \Versus et ūnum nactus pretiōsum ūniōnem, eat vēnditum suās omnēs facultātēs, eumque compāret. 
% \Versus Item simile est caeleste rēgnum, jactō in mare ēverriculō, et cujusque modī rēs colligentī, 
% \Versus quod replētum subdūcunt in lītus, et sedentēs quae bona sunt congerunt in vāsa, mala autem forās jaciunt. 
% \Versus Sīc erit in aevī fīne. Prōdībunt angelī, quī malōs sēparābunt ā jūstīs. 
% \Versus Et in ignis fornācem conjicient, ubi plōrātus erit strīdorque dentium.

% \Versus ``Intellegitis haec omnia?'' inquit iīs Jēsūs. ``Etiam Domine,'' inquiunt illī. 
% \Versus Et ille: ``Itaque,'' inquit iīs, ``omnis ērudītus, rēgnī caelestis rēs ēdoctus, similis est hominī patrīfamiliās, quī ex prōmptuāriō suō et recentia dēprōmit et vetera.''

% \Versus Postquam fīnem fēcit Jēsūs hīs similitūdinibus, discessit illinc. 
% \Versus Et in suam patriam profectus, docēbat conterrāneōs suōs in eōrum collēgiō, ita ut attonitī sīc dīcerent: ``Unde huic ea sapientia atque vīrēs? 
% \Versus Nōnne hic est fabrī fīlius? Nōnne ejus māter ea est quae Marīa vocātur, ejusque frātrēs Jacōbus, et Jōsēs, et Simon, et Jūdās? 
% \Versus Et ejus sorōrēs nōnne sunt omnēs apud nōs? Unde igitur huic haec omnia?'' 
% \Versus Itaque in eō offendēbantur. At Jēsūs: ``Nōn est,'' inquit illīs, ``vātēs inglōrius, nisi in suā patriā atque domō.'' 
% \Versus Itaque nōn multa illīc ēdidit mīrācula, propter eōrum incrēdulitātem.
 

% \Caput
% \Versus Per id tempus audiēns Hērōdēs, quārtae partis rēx, quae dē Jēsū dīcēbantur, 
% \Versus dīxit suīs, eum esse Jōhannem Baptistam, quī  revīxisset, ideōque eam mīrāculōrum efficāciam habēret. 
% \Versus Cēperat enim Jōhannem Hērōdēs, et vīnctum dederat in cūstōdiam, propter Hērōdiadem Philippī suī frātris uxōrem, 
% \Versus quod Hērōdī dīxisset Jōhannēs, eī nōn licēre eam habēre. 
% \Versus Cumque vellet eum occīdere, metuēbat vulgus, quod illum prō vāte habēbant. 
% \Versus Celebrandīs autem Hērōdis nātālibus, saltāvit Hērōdiadis fīlia in mediō, adeōque placuit Hērōdī, 
% \Versus ut eī cum jūrejūrandō prōmīserit, datūrum esse, quidquid ea postulāsset. 
% \Versus Illā vērō subōrnātā ā mātre suā, dīxit: ``Dā mihi hīc in patinā caput Jōhannis Baptistae.'' 
% \Versus Doluit rēx, sed propter jūsjūrandum, et convīvās jussit eī darī. 
% \Versus Mīsitque dēcollātum Jōhannem in carcere, 
% \Versus allātumque est ejus caput in patinā, et puellae trāditum, quae id mātrī suae tulit. 
% \Versus Ejus autem discipulī ejus corpus sublātum iērunt, ac sepelīvērunt, et rem Jēsū nūntiātum iērunt.

% \Versus Eō audītō Jēsūs discessit illinc, in nāvī, in dēsertum locum, seorsum, quō audītō, secūtum est eum pedibus vulgus hominum ex urbibus. 
% \Versus Et ēgressus Jēsūs, animadvertēns tantam hominum multitūdinem, miseritus est eōrum, sānāvitque aegrōtōs eōrum. 
% \Versus Sub vesperam autem aggressī sunt eum ejus discipulī hujusmodī verbīs: ``Dēsertus est locus, et hōra jam praeteriit. Dīmitte hanc hominum turbam, ut in vīcōs eant ēmptum sibi cibāria.'' 
% \Versus Quibus Jēsūs: ``Nōn est opus, ut abeant,'' inquit. ``Praebēte vōs iīs quod comedant.'' 
% \Versus At illī: ``Nōn habēmus hīc nisi quīnque pānēs, et duōs piscēs.'' 
% \Versus Et ille: ``Afferte hūc,'' inquit, ``eōs mihi.'' 
% \Versus Deinde jussā hominum multitūdine per grāmina discumbere, sūmptīs quīnque pānibus, duōbusque piscibus, in caelum intuēns, laudēs ēgit, frāctōsque pānēs trādidit discipulīs, discipulī porrō multitūdinī. 
% \Versus Atque illī comēdērunt omnēs ad satietātem, sublātaque sunt reliquiārum fragmentōrum duodecim canistra plēna. 
% \Versus Quī comēdērunt autem, erant virōrum circiter quīnque mīlia, praeter fēminās et parvulōs.

% \Versus Deinde statim coēgit Jēsūs suōs discipulōs nāvim cōnscendere, et ante sē trājicere, dum ipse hominum multitūdinem dīmittit. 
% \Versus Multitūdine dīmissā, montem cōnscendit seorsum precandī grātiā. Vespere autem cum sōlus illīc esset, 
% \Versus jam nāvis erat in mediō lacū, et flūctibus vexābātur, quippe contrāriō ventō. 
% \Versus Quārtā autem noctis vigiliā, vēnit ad eōs Jēsūs, per lacum ambulāns. 
% \Versus Quem in lacū ambulantem cōnspicātī ejus discipulī, turbātī sunt, spectrum esse dīcentēs, et prae timōre exclāmārunt. 
% \Versus Hīc prōtinus eōs alloquēns Jēsūs: ``Bonō este animō,'' inquit. ``Ego sum. Nē metuite.'' 
% \Versus Et Petrus respondēns: ``Domine,'' inquit, ``sī tū es, jubē mē ad tē venīre per aquam.'' 
% \Versus Et ille: ``Venī.'' Tum dēgressus dē nāvī Petrus, ingreditur per aquam, ut Jēsum adīret. 
% \Versus Sed ventum cernēns vehementem, timuit, et summergī incipiēns, sīc exclāmāvit: ``Domine servā mē.'' 
% \Versus Tum Jēsūs continuō porrēctā manū eum prehendit, et: ``Ō parum fīdēns,'' inquit eī, ``cūr dubitāstī?'' 
% \Versus Deinde iīs nāvem ingressīs, plācātus est ventus. 
% \Versus Quī vērō erant in nāvī, eī honōrem praebitum vēnērunt, dīcentēs: ``Vērē Deī Fīlius es.''

% \Versus Ita trājectō lacū vēnērunt in Gennezarethānum agrum. 
% \Versus Eō cognitō, incolae significārunt per omnem fīnitimam regiōnem, ut eī addūcerentur quibuscumque male erat, 
% \Versus eumque ōrābant ut vel ejus togae laciniam tangerent, ac quotquot tetigērunt, sānātī sunt.
 

% \Caput
% \Versus Tum Hierosolymītānī scrībae et Pharisaeī Jēsum hīs verbīs conveniunt: 
% \Versus ``Cūr faciunt tuī discipulī contrā veterum īnstitūtum? Quippe quī nōn lavent manūs, cum cibum capiunt.'' 
% \Versus Quibus ille respondit in hunc modum: ``Cūr et vōs īnstitūtō vestrō contrā Deī praeceptum facitis? 
% \Versus Deus enim sīc praecēpit: `Honōrā patrem atque mātrem,' et `Quī patrī mātrīve maledīxerit, morte plēctātur.' 
% \Versus At vōs dīcitis, sī quis suō patrī mātrīve dīxerit, sua dōnāria illī prōfutūra, 
% \Versus nihil opus esse ut patrem mātremve honōret. Atque ita vestrō īnstitūtō Deī praeceptum rescidistis. 
% \Versus Simulātōrēs, rēctē vāticinātus est dē vōbīs Ēsāiās, dīcēns: 8`Hic populus mē et ōre accēdit, et labiīs honōrat, sed eōrum animus procul abest ā mē. 
% \Versus Frūstrā autem mē venerantur, hūmānōrum praeceptōrum doctrīnam docentēs.'

% \Versus Deinde advocātā hominum multitūdine: ``Audīte,'' inquit iīs, ``et intellegite. 
% \Versus Nōn quod in ōs intrat, coinquinat hominem, sed quod ex ōre prōdit, id coinquinat hominem.'' 
% \Versus Tunc eum aggressī ejus discipulī, dīxērunt eī: ``Ecquid scīs Pharisaeōs, audītō istō dictō, esse offēnsōs?'' 
% \Versus At ille respondēns: ``Omnis planta, inquit, quam meus pater caelestis nōn plantāvit, exstirpābitur. 
% \Versus Sinite eōs; ducēs sunt caecī caecōrum. Caecus autem caecum sī dūcat, ambō in foveam cadent.''

% \Versus Hīc Petrus eum allocūtus est in hunc modum: ``Explicā nōbīs hanc similitūdinem.'' 
% \Versus Et Jēsūs: ``Adeōne etiam vōs tardī estis?'' inquit. 
% \Versus ``An nōndum intellegitis, quidquid in ōs intrat, id in ventrem ferrī, et in lātrīnam ējicī? 
% \Versus At quae ex ōre ēgrediuntur, ex animō prōdeunt, atque ea polluunt hominem. 
% \Versus Ex animō enim prōdeunt malae cōgitātiōnēs, caedēs, adulteria, stupra, fūrta, falsa testimōnia, maledicta. 
% \Versus Haec sunt quae polluunt hominem. Sed illōtīs manibus cibum capere, nōn polluit hominem.''

% \Versus Inde profectus Jēsūs, contulit sē in Tyriōs Sīdoniōsque tractūs. 
% \Versus Et ecce mulier Chananaea, ab illīs profecta fīnibus, clāmābat ad eum hīs verbīs: ``Miserēre meī, Domine Davīdide! Fīlia mea male furiāta est.'' 
% \Versus Sed cum ille nihil eī respondisset, aggressī eum ejus discipulī sīc rogāre: ``Absolve eam, clāmat enim pōne nōs.'' 
% \Versus At ille respondēns: ``Nōn sum missus,'' inquit, ``nisi ad ovēs perditās Isrāēlīticae domūs.'' 
% \Versus Cumque illa vēnisset, et eī praebēns honōrem dīceret: ``Domine, succurre mihi,'' 
% \Versus ille sīc respondit: ``Nōn convenit sūmere līberōrum pānem, et objicere catellīs.'' 
% \Versus Et illa: ``Ita est, Domine, et tamen catellī quoque comedunt dē mīcīs, quae dēcīdunt dē mēnsā dominōrum suōrum.'' 
% \Versus Tum Jēsūs respondēns: ``Ō mulier,'' inquit eī, ``magna est tua fīdūcia. Obtinētō quod vīs.'' Ita sānāta est ejus fīlia eādem illā hōrā.

% \Versus Illinc dīgressus Jēsūs vēnit ad lacum Galilaeae, et cōnscēnsō monte cōnsēdit ibi. 
% \Versus Ad eumque vēnit ingēns hominum multitūdō, quī sēcum habēbant claudōs, caecōs, mūtōs, mutilōs, et aliōs multōs, quōs ad Jēsū pedēs abjēcērunt, atque ille eōs sānāvit, 
% \Versus ita ut vulgō, videntēs mūtōs loquentēs, mutilōs sānōs, claudōs ambulantēs, caecōs videntēs, mīrārentur, Isrāēlītārumque Deum collaudārent.

% \Versus Jēsūs autem, advocātīs discipulīs suīs, dīxit: ``Miseret mē hujus hominum multitūdinis, quī jam trīduum apud mē haerentēs, nōn habent quod comedant, et eōs dīmittere jejūnōs nōlō, nē dēfetiscantur in viā.'' 
% \Versus Cui discipulī: ``Unde nōbīs in sōlitūdine tot pānēs,'' inquiunt, ``ut satiētur tanta multitūdō?'' 
% \Versus Et Jēsūs: ``Quot pānēs habētis?'' inquit iīs. ``Septem,'' inquiunt, ``et paucōs pisciculōs.'' 
% \Versus Tum ille jussit multitūdinem humī discumbere. 
% \Versus Sūmptōsque septem pānēs, et piscēs, āctīs laudibus, frēgit, suīsque discipulīs trādidit, et discipulī multitūdinī, 
% \Versus omnēsque comēdērunt ad satietātem, suntque sublātae frūstōrum reliquiae plēnīs septem sportīs. 
% \Versus Quī comēdērunt autem, erant virōrum quattuor mīlia, praeter fēminās et puerōs. 
% \Versus Deinde dīmissā hominum multitūdine, cōnscēnsā nāvī, vēnit in fīnēs Magdalānōs.
 

% \Caput
% \Versus Tum eum aggressī Pharisaeī et Saddūcaeī, tentandī grātiā rogant, ut sibi signum dē caelō ostendat. 
% \Versus Quibus ille respondēns: ``Sub vesperum,'' inquit, ``dīcitis: `Serēnum erit, rubet enim caelum.' 
% \Versus Et māne: `Hodiē tempestās erit, nam trīste rubet caelum.' Simulātōrēs, caelī faciem scītis dīnōscere; temporum signa nōn potestis? 
% \Versus Prāva adulterīnaque nātiō signum quaerit, nec ūllum eī signum dabitur, nisi signum Jōnae vātis.'' Deinde relictīs illīs discessit.

% \Versus Cum trājēcissent autem ejus discipulī, oblītī fuerant pānēs sūmere. 
% \Versus Et Jēsūs dīxit iīs: ``Vidēte ut Pharisaeōrum Saddūcaeōrumque fermentum caveātis.'' 
% \Versus Illī vērō sēcum ipsī cōgitābant, illud eō pertinēre, quod nōn sūmpsissent pānēs. 
% \Versus Id quod intellegēns Jēsūs, dīxit iīs: ``Quid apud vōs cōgitātis, parum fīdentēs? Nōn sūmpsisse pānēs? 
% \Versus An nōndum intellegitis, neque meministis quīnque pānēs illōrum quīnque mīlium? Et quod canistra recēperītis? 
% \Versus Neque septem pānēs quattuor mīlium, et quot recēperītis sportās? 
% \Versus Quī fit ut nōn intellegātis, nōn mē vōbīs dē pāne dīxisse, cavendum esse fermentum Pharisaeōrum ac Saddūcaeōrum?'' 
% \Versus Tunc illī intellēxērunt, nōn eum hoc dīxisse, cavendum esse pānis fermentum, sed Pharisaeōrum Saddūcaeōrumque doctrīnam.

% \Versus Cum vēnisset autem Jēsūs in tractum Caesarēae Philippī, interrogāvit suōs discipulōs hīs verbīs: ``Quem mē dīcunt hominēs esse, mē Fīlium Hominis?'' 
% \Versus Cui illī: ``Hī Jōhannem Baptistam, illī Ēliam, aliī Jēremīam, aut vātum aliquem.'' 
% \Versus Et ille: ``Vōs vērō,'' inquit iīs, ``quem mē esse dīcitis?'' 
% \Versus Cui Simon Petrus ita respondit: ``Tū es Chrīstus, Deī vīventis Fīlius.'' 
% \Versus Et Jēsūs eī respondēns: ``Beātus es,'' inquit, ``Simōn Jōnāide, quoniam nōn patefēcit istud tibi carō et sanguis, sed pater meus quī in caelīs est. 
% \Versus Ego quoque tibi dīcō: Tū es Petrus, et in hāc petrā cōnstruam meam ecclēsiam, quam Orcī portae nōn superābunt, 
% \Versus tibique caelestis rēgnī clāvēs dabō, ac quidquid in terrā ligāveris, erit ligātum in caelīs, et quidquid in terrā solveris, erit solūtum in caelīs.'' 
% \Versus Tunc praecēpit suīs discipulīs, ut nēminī dīcerent sē esse Jēsum Chrīstum.

% \Versus Deinceps coepit Jēsūs dēmōnstrāre suīs discipulīs, sibi eundem esse Hierosolymam, et multa ā senātōribus et pontificibus scrībīsque patienda, sēque occīdendum, et tertiō diē revictūrum. 
% \Versus Hīc Petrus eum prehēnsum coepit objūrgāre, dīcēns: ``Parce tibi, Domine, nōn accidet istud tibi.'' 
% \Versus At ille versus: ``Abī pōne mē, Satanā,'' inquit Petrō. ``Impedīmentō mihi es, quippe quī nōn dīvīna, sed hūmāna sapiās.''

% \Versus Deinde dīxit Jēsūs discipulīs suīs: ``Sī quis mē vult sequī, renūntiet ipse sibi, tollatque crucem suam, et mē sequātur. 
% \Versus Nam quī animam suam servāre voluerit, eam perdet. Quī vērō animam suam meā causā perdiderit, eam inveniet. 
% \Versus Quid enim prōderit hominī, sī vel tōtum mundum lucrētur, et animae suae jactūram faciat? Aut quid dabit homō, quō animam suam aequiperet? 
% \Versus Est enim ventūrus Fīlius Hominis in suī patris glōriā, cum suīs angelīs, ac tum prō suīs quemque factīs remūnerābitur. 
% \Versus Hoc vōbīs certō dīcō, esse quōsdam eōrum quī hīc adsunt, quī nōn prius mortem gustābunt, quam videant Fīlium Hominis venientem in rēgnō suō.''
 

% \Caput
% \Versus Post sex autem diēs adhibet Jēsūs Petrum, et Jacōbum, ejusque frātrem Jōhannem, et in arduum montem sēdūcit, 
% \Versus ac cōram iīs trānsfigūrātus est, ejusque et faciēs sōlis modo resplenduit, et vestīmenta tam candida facta sunt, quam est lūx. 
% \Versus Et ecce cōnspectī sunt iīs Mōsēs, et Ēliās cum eō colloquentēs. 
% \Versus Tum Petrus Jēsum alloquēns: ``Domine,'' inquit, ``bonum est hīc esse nōs. Sī vīs, faciāmus hīc tria tabernācula: tibi ūnum, Mōsī ūnum, et Ēliae ūnum.'' 
% \Versus Adhūc eō loquente, ecce lūcida nūbēs illōs obumbrāvit, et ex nūbe vōx exstitit, ita dīcēns: ``Hic est meus cārissimus fīlius, quī mihi acceptus est. Hunc audīte.'' 
% \Versus Hōc audītō, magnopere territī discipulī, cecidēre prōnī. 
% \Versus At Jēsūs eōs aggressus, tetigit. ``Surgite,'' inquit, ``nēve metuite.'' 
% \Versus Tum illī sublātīs oculīs nēminem vīdērunt, nisi sōlum Jēsum.

% \Versus Dēscendentibus autem iīs dē monte, praecēpit iīs Jēsūs, nē cui vīsum illud dīcerent, dōnec Fīlius Hominis ā mortuīs resurrēxisset. 
% \Versus Tunc discipulī sīc eum interrogant: ``Quid ergō dīcunt scrībae, Ēliam oportēre venīre prius?'' 
% \Versus Quibus respondēns Jēsūs: ``Ventūrus est quidem prius Ēliās, et īnstaurātus omnia. 
% \Versus Sed scītōte Ēliam jam vēnisse, quem illī nōn agnōvērunt, sed eī quae voluēre fēcērunt. Sīc et Fīlius Hominis ab iīs passūrus est.'' 
% \Versus Tunc intellēxērunt discipulī, eum id sibi dē Jōhanne Baptistā dīxisse.

% \Versus Ut autem pervēnērunt ad hominum multitūdinem, aggressus eum quīdam homō, congenūclāns, 
% \Versus sīc dīxit: ``Domine miserēre meī fīliī, quī lūnāticus est, et male habet. Nam saepe in ignem, saepe cadit in aquam. 
% \Versus Et quidem eum tuīs discipulīs addūxī, sed eum nōn potuērunt sānāre.'' 
% \Versus Et Jēsūs respondēns: ``Ō incrēdula,'' inquit, ``prāvaque nātiō. Quoūsque vōbīscum erō? Quoūsque vōs feram? Addūcite hūc eum mihi.'' 
% \Versus Deinde illum increpuit Jēsūs, exiitque ex eō daemonium, et sānātus est puer eādem illā hōrā. 
% \Versus Tum aggressī Jēsum discipulī seorsum, quaesīvērunt, cūr ipsī nōn potuissent illud expellere. 
% \Versus ``Propter incrēdulitātem vestram,'' inquit iīs. ``Hoc enim vōbīs cōnfirmō, sī tantum fideī habueritis, quantum est grānum sināpis, sī dīxeritis huic montī, `Migrā istinc illūc,' migrābit, nihilque nōn poteritis. 
% \Versus Cēterum hoc genus nōn exit, nisi per precēs et jējūnium.''

% \Versus Versantibus autem iīs in Galilaeā, dīxit iīs Jēsūs: ``Trādendus est Fīlius Hominis in hominum manūs, 
% \Versus quī eum interficient, isque tertiō diē resurget.'' Id illīs valdē doluit.

% \Versus Cum vēnissent autem Capharnāum, hujusmodī verbīs adortī sunt Petrum, quī didrāchma exigēbant. ``Nōn pendit magister vester didrāchma?'' 
% \Versus ``Etiam,'' inquit ille. Deinde ubi domum ingressus est, praevēnit eum Jēsūs hīs verbīs: ``Quid tibi vidētur, Simon? Rēgēs orbis ā quibus tribūta aut cēnsum exigunt? Ā suīsne, an ab aliēnīs?'' 
% \Versus ``Ab aliēnīs,'' inquit eī Petrus. Et Jēsūs: ``Ergō suī sunt līberī,'' inquit eī. 
% \Versus ``Sed nē eōs offendāmus, ī ad lacum, et hāmum jacitō, et quī prīmus extrahētur piscis, eum tollitō, et apertō ejus ōre staterem inveniēs. Eum capitō, et illīs prō mē tēque datō.''
 

% \Caput
% \Versus Illā hōrā discipulī Jēsum convēnērunt, quaerentēs quis futūrus esset in rēgnō caelestī maximus. 
% \Versus Et Jēsūs advocātum puerum collocāvit inter eōs, et: ``Hoc vōbīs,'' inquit, ``cōnfirmō, nisi mūtātī fueritis, 
% \Versus et puerīs similēs redditī, nōn intrābitis in caeleste rēgnum. 
% \Versus Quisquis ergō sē ipsum summīserit, ut est hic puer, is erit in rēgnō caelestī maximus. 
% \Versus Et quisquis hujusmodī puerum meō nōmine accipit, mē accipit.

% \Versus ``Quisquis vērō vel minimum hōrum mihi fidem habentium offenderit, praestāret, eī suspēnsā dē ejus collō asināriā molā, in maris aequor dēmergī. 
% \Versus Sunt quidem calamitōsae mundō offēnsiōnēs, tametsī offēnsiōnēs accidere necesse est, sed vae hominī per quem accidit offēnsiō. 
% \Versus Quod sī tē tua manus aut pēs offendit, abscinde eum, et abjice. Satius est tibi claudum aut mancum in vītam ingredī, quam duās manūs aut pedēs habentem in sempiternum ignem conjicī. 
% \Versus Et sī tē tuus oculus offendit, ērue eum, et abjice. Satius est tibi ūnoculum in vītam ingredī, quam duōs oculōs habentem, in ignis gehennam conjicī.

% \Versus ``Vidēte nē vel minimum hōrum contemnātis. Scītōte enim eōrum angelōs in caelīs semper aspicere faciem patris meī, quī in caelīs est. 
% \Versus Venit enim Fīlius Hominis servātum perdita. 
% \Versus Quid vōbīs vidētur? Sī cui hominī centum sint ovēs, et eārum ūna dēerrāverit, nōnne relictīs nōnāgintā novem in montibus, it quaesītum errantem? 
% \Versus Et sī eam invenīre contigerit, hoc vōbīs prō certō dīcō, eum illā magis gaudēre, quam nōnāgintā novem nōn pālātīs. 
% \Versus Sīc voluntās nōn est vestrī patris, quī est in caelīs, ut pereat vel minimus hōrum.

% \Versus ``Quod sī in tē peccāverit frāter tuus, ī reprehēnsum eum, ita ut tēcum ipse sōlus adsit. Sī tē audīverit, lucrātus es frātrem tuum. 
% \Versus Sīn minus audīverit, adhibē ūnā tēcum īnsuper ūnum aut alterum, ut ex ōre duōrum triumve testium dē rē omnī statuātur. 
% \Versus Quod sī eōs nōn audierit, dīcitō ecclēsiae. Quod sī nē ecclēsiam quidem audierit, estō tibi perinde ac extrāneus et pūblicānus. 
% \Versus Sīc certō habētōte, quaecumque in terrā ligāveritis, ligāta fore in caelō, et quaecumque in terrā solveritis, in caelō solūta fore. 
% \Versus Item certō scītōte, sī duo vestrum in terrā cōnsēnserint, quamcumque rem petierint, impetrātūrōs ā patre meō, quī in caelīs est. 
% \Versus Ubi sunt enim duo trēsve meō nōmine congregātī, illīc ego sum inter eōs.''

% \Versus Tunc aggressus eum Petrus: ``Domine,'' inquit, ``quotiēs peccantī in mē frātrī meō ignōscere dēbeō? Ad septiēsne?'' 
% \Versus Cui Jēsūs: ``Nōn dīcam tibi ad septiēs, sed ad septuāgiēs septiēs.

% \Versus ``Itaque similiter accidit in rēgnō caelestī, ac in homine rēge, quī voluit ratiōnēs cōnferre cum suīs servīs. 
% \Versus Cum coepisset autem cōnferre, adductus est eī quīdam deciēs mīlle talentōrum dēbitor, 
% \Versus quī cum solvendō nōn esset, jussit eum dominus ejus, uxōremque et līberōs, et omnēs ejus facultātēs vēndī, atque ita solvī. 
% \Versus Sed servus prōcubuit, et eī praebēns honōrem dīxit: `Domine, exspectā mē diūtius, et omnia tibi solvam.' 
% \Versus Ita illīus servī miseritus dominus, eum dīmīsit, eīque dēbitum condōnāvit. 
% \Versus At servus ille dīgressus, quendam nactus cōnservōrum suōrum, quī dēbēbat eī centum dēnāriōs, comprehendit, et eī collum obtorquet. `Solve mihi,' inquit, `quod dēbēs.' 
% \Versus Cumque ejus cōnservus prōcubuisset, et eum ōrāret, ut sē diūtius exspectāret, sēsē eī omnia solūtūrum, 
% \Versus nōluit, sed eum in cūstōdiam datum iit, dōnec solvisset dēbitum. 
% \Versus Quam rem videntēs ejus cōnservī, aegerrimē tulērunt, dominōque suō rem omnem dēclārātum iērunt. 
% \Versus Tunc eum dominus ejus arcessītum sīc alloquitur: `Serve nēquam, ego tibi tōtum nōmen illud rogātus ā tē, condōnāvī. 
% \Versus Nōnne dēbēbās tū vicissim tuī cōnservī miserērī, ut ego tuī miseritus eram?' 
% \Versus Ita īrātus ejus dominus, trādidit eum tortōribus dōnec solvisset quidquid sibi dēbēbātur. 
% \Versus Sīc meus quoque caelestis pater vōbīs faciet, nisi aliī aliīs ex animō dēlicta condōnāveritis.''
 

% \Caput
% \Versus Postquam hanc ōrātiōnem fīnīvit Jēsūs, ex Galilaeā profectus vēnit in Jūdaeae fīnēs trāns Jordānem, 
% \Versus eumque secūta est ingēns hominum multitūdō, quōs illīc sānāvit. 
% \Versus Pharisaeī vērō eum, tentandī grātiā, convēnērunt, quaerentēs an licēret virō uxōrem suam quālibet dē causā repudiāre. 
% \Versus Quibus ille respondit in hunc modum: ``Nōn lēgistis, quī prīncipiō fēcit hominem, eōs marem et fēminam fēcisse, 
% \Versus atque ita prōnūntiātum es-se: `Proptereā relinquet vir patrem atque mātrem, et adhaerēbit uxōrī suae, fīetque ex duōbus ūna carō.' 
% \Versus Itaque nōn jam sunt duo, sed ūna carō. Proinde quod Deus conjūnxit, homō nē disjungat.'' 
% \Versus Et illī: ``Cūr ergō praecēpit Mōsēs dīvortiī tabulam darī, uxōremque repudiārī?'' 
% \Versus Quibus ille: ``Mōsēs utique propter vestram pervicāciam vōbīs uxōrēs vestrās repudiāre permīsit, vērum prīncipiō nōn fuerat ita factitātum. 
% \Versus Atque hoc scītōte, quisquis uxōrem suam repudiāverit (nisi ob stuprum) et aliam dūxerit, eum adulterāre, et quī repudiātam dūxerit, eum adulterāre.''

% \Versus Hīc discipulī: ``Sī ea est,'' inquiunt eī, ``virī cum uxōre condiciō, nōn expedit connūbia conjungere.'' 
% \Versus Quibus ille: ``Nōn omnēs hanc rem praestāre possunt, sed quibus datum est. 
% \Versus Sunt enim quīdam castrātī, quī sīc ab uterō mātris nātī sunt. Sunt et castrātī, quī ab hominibus castrātī sunt, item sunt castrātī, quī sē ipsōs propter rēgnum caeleste castrārunt. Quī praestāre potest, praestātō.''

% \Versus Tunc adductī sunt eī puerī, ut manūs iīs impōneret, et ōrāret. Ac discipulīs illōs objūrgantibus, 
% \Versus Jēsūs ita dīxit: ``Sinite puerōs, nec eōs ad mē venīre prohibēte. Nam tālium est caeleste rēgnum.'' 
% \Versus Deinde cum illīs manūs imposuisset, dīgressus est illinc.

% \Versus Tunc quīdam eum convēnit hīs verbīs: ``Magister bone, quid bonī faciam, ut vītam adipīscar aeternam?'' 
% \Versus Cui ille: ``Quid mē dīcis bonum? Nūllus est bonus, nisi ūnus Deus. Quod sī vīs in vītam ingredī, exsequere praecepta.'' 
% \Versus ``Quaenam?'' inquit ille. Et Jēsūs: ``Illa,'' inquit. ``Nē occīditō. Nē adulterātō. Nē fūrātor. Falsum testimōnium nē dīcitō. 
% \Versus Honōrā patrem atque mātrem, et alterum ut tē ipsum dīligitō.'' 
% \Versus Et adolēscēns: ``Omnia ista,'' inquit eī, ``exsecūtus sum ā pueritiā. Quid mihi restat?'' 
% \Versus Et Jēsūs: ``Sī vīs esse perfectus,'' inquit eī, ``ī vēnditum facultātēs tuās, inque pauperēs ērogātō, habitūrus in caelō thēsaurum. Deinde adestō, et mē sequere.'' 
% \Versus Hīs verbīs audītīs adolēscēns abiit, dolēns, quippe quī multās facultātēs habēret.

% \Versus At Jēsūs suōs discipulōs alloquēns: ``Hoc vōbīs,'' inquit, ``cōnfirmō, dīvitem difficulter in caeleste rēgnum ingredī. 
% \Versus Iterumque hoc vōbīs dīcō, facilius esse camēlum per forāmen acūs trājicī, quam dīvitem in Deī rēgnum intrāre.'' 
% \Versus Hōc audītō, admodum stupefactī ejus discipulī, dīcere: ``Quis ergō servārī potest?'' 
% \Versus Quod intuitus Jēsūs, dīxit iīs: ``Ab hominibus hoc fierī nōn potest, at ā Deō fierī possunt omnia.'' 
% \Versus Tum Petrus ita loquitur: ``Ēn nōs relīquimus omnia, tēque secūtī sumus. Quid ergō hinc assequēmur?'' 
% \Versus Et Jēsūs: ``Hoc vōbīs cōnfirmō,'' inquit iīs, ``vōs, quī mē secūtī estis, in renovātā vītā, cum sedēbit Fīlius Hominis in suō glōriōsō tribūnālī, sessūrōs esse vōs quoque in duodecim tribūnālibus, jūdicantēs duodecim tribūs Isrāēlītārum. 
% \Versus Et quisquis domōs, aut frātrēs, aut sorōrēs, aut patrem, aut mātrem, aut uxōrem, aut līberōs, aut agrōs meī nōminis causā relīquerit, is centuplum adipīscētur, et vītam obtinēbit sempiternam. 
% \Versus Sed multī prīmī erunt ultimī, et ultimī prīmī.
 

% \Caput
% \Versus ``Perinde enim accidit in caelestī rēgnō, ac in homine patrefamiliās, quī exiit prīmō māne ad condūcendōs operāriōs in vīneam suam, 
% \Versus pactusque operāriīs singulōs dēnāriōs in diem, dīmīsit eōs in vīneam suam. 
% \Versus Deinde circā tertiam hōram ēgressus, vīdit aliōs in forō stantēs ōtiōsōs, 
% \Versus et, `Īte,' inquit iīs, `vōs quoque in vīneam meam, et quod aequum erit, dabō vōbīs.' 
% \Versus Atque illī iērunt. Item circā septimam et nōnam hōram ēgressus, fēcit similiter. 
% \Versus Circā ūndecimam autem hōram ēgressus, offendit aliōs stantēs ōtiōsōs, et, `Quid hīc stātis,' inquit iīs, `tōtum diem ōtiōsī?' 
% \Versus Cui illī: `Quia nēmō nōs condūxit,' inquiunt. Et ille, `Īte et vōs,' inquit, `in vīneam meam, et quod erit aequum, accipiētis.' 
% \Versus Sub vesperam autem jubet vīneae dominus prōcūrātōrī suō, ut vocet operāriōs, iīsque ab ultimīs exōrsus ad prīmōs, mercēdem solvat. 
% \Versus Ita cum vēnissent quī circā ūndecimam hōram vēnerant, accēpērunt singulōs dēnāriōs. 
% \Versus Item prīmī cum vēnissent, arbitrātī sē plūs acceptūrōs, accēpērunt et ipsī singulōs dēnāriōs, 
% \Versus quibus acceptīs, fremēbant contrā patremfamiliās, 
% \Versus dīcentēs: `Hī postrēmī ūnam hōram operātī sunt, et tū eōs nōbīs parēs fēcistī, quī diēī onus ārdōremque pertulimus.' 
% \Versus At ille respondēns dīxit eōrum ūnī: `Amīce nōn faciō tibi injūriam. Nōnne mēcum dēnāriō convēnistī? 
% \Versus Aufer tuum, et abī. Volō autem huic ultimō tantum dare, quantum tibi. 
% \Versus An mihi nōn licet meīs ūtī meō arbitrātū? An tuus oculus malus est, quoniam ego bonus sum?' 
% \Versus Ita erunt et ultimī prīmī, et prīmī ultimī. Multī enim sunt vocātī, sed paucī ēlēctī.''

% \Versus Ascendēns autem Jēsūs Hierosolyma, assūmpsit duodecim discipulōs seorsum in viā, iīsque dīxit: 
% \Versus ``Ēn ascendimus Hierosolyma, et Fīlius Hominis pontificibus scrībīsque trādētur, quī eum capite damnātum, 
% \Versus trādent externīs illūdendum, et verberandum et crucifīgendum, isque diē tertiō resurget.''

% \Versus Tunc eum aggressa māter fīliōrum Zebedaeī cum suīs fīliīs, honōre praebitō petēbat aliquid ab eō. 
% \Versus Cui ille: ``Quid vīs?'' inquit. Et illa: ``Jubē,'' inquit eī, ``ut hī duo meī fīliī tibi alter dexter, alter sinister assideant in rēgnō tuō.'' 
% \Versus At Jēsūs respondēns: ``Nescītis quid petātis. Potestis idem bibere pōculum, quod ego bibitūrus sum, et eōdem baptismate, quō ego baptīzandus sum, baptīzārī?'' ``Possumus,'' inquiunt illī. 
% \Versus Et ille: ``Meum quidem pōculum bibētis,'' inquit, ``meōque baptismate baptīzābiminī. Sed ut mihi dextrā laevāque assideātur, nōn est meum dare, nisi quibus id parātum est ā patre meō.''

% \Versus Hōc audītō, reliquī decem indignātī sunt ob duōs frātrēs. 
% \Versus At Jēsūs advocātīs iīs dīxit: ``Scītis, gentium prīncipēs in eās dominārī, et magnōs virōs in eās potestātem obtinēre. 
% \Versus Inter vōs nōn sīc agētur. Quīn quī volet in vōbīs maximus fierī, sit vester famulus, 
% \Versus et quī volet in vōbīs esse prīmus, estō servus vester— 
% \Versus sīcut Fīlius Hominis nōn venit ut sibi ministrētur, sed ut ministret ipse, animamque suam in multōrum līberātiōnem impendat.

% \Versus Iīs autem Hiericunte discēdentibus, cum eum sequerētur frequēns hominum multitūdō, 
% \Versus caecī duo secundum viam sedentēs, ubi audīvērunt praeterīre Jēsum, sīc exclāmārunt: ``Miserēre nostrī, Domine Davīdide.'' 
% \Versus Cumque vulgō objūrgārentur, ut tacērent, eō clāmābant altius, dīcentēs: ``Miserēre nostrī, Domine Davīdide.'' 
% \Versus Tum Jēsūs restitit, et eōs vocāvit: ``Quid vultis,'' inquit, ``ut vōbīs faciam?'' 
% \Versus Cui illī: ``Domine,'' inquiunt, ``ut nostrī aperiantur oculī.'' 
% \Versus Jēsūs vērō misericordiā mōtus, eōrum tetigit oculōs, statimque illī oculīs vīdērunt, et eum secūtī sunt.
 

% \Caput
% \Versus Postquam autem Hierosolymīs propinquārunt, et Bēthphage ad olīvārum montem vēnērunt, mīsit Jēsūs duōs discipulōs, 
% \Versus dīcēns iīs: ``Īte in vīcum quī contrā vōs est, et prōtinus inveniētis asinam ligātam, et pullum cum eā. Solvitōte, et mihi addūcitōte. 
% \Versus Quod sī quis vōbīs aliquid dīxerit, dīcētis: `Dominum iīs egēre,' et dīmittet eōs.'' 
% \Versus Hoc autem tōtum factum est, ut id accideret quod ā vāte dictum fuerat hīs verbīs: 
% \Versus ``Dīcite puellae Sīōnī: `Ecce rēx tuus tibi venit mānsuētus, īnsidēns asinae, et asellō jūmentī pullō.'{}'' 
% \Versus Igitur profectī discipulī, fēcērunt sīcut mandāverat iīs Jēsūs, 
% \Versus asinamque et pullum addūxērunt, et iīs vestīmenta sua imposuērunt, et eum super eā collocārunt. 
% \Versus Maxima autem hominum multitūdō suīs vestīmentīs viam cōnsternere, aliī abscissōs ex arboribus rāmōs per viam sternere. 
% \Versus Vulgus autem partim praecēdēns, partim subsequēns, sīc acclāmāre: ``Hōsanna Davīdidae, bene sit eī quī venit in nōmine Dominī, Hōsanna in suprēmīs.'' 
% \Versus Eō autem ingressō Hierosolyma, commōta est tōta cīvitās, dīcēns: ``Quis est hic?'' 
% \Versus Vulgus autem dīcēbat: ``Hic est Jēsūs vātēs, ā Nazarēthā Galilaeae.''

% \Versus Et Jēsūs in Deī templum ingressus, ējēcit omnēs in templō vēndentēs et ementēs, et nummulāriōrum mēnsās sellāsque vēndentium columbās ēvertit. 
% \Versus ``Scrīptum est,'' inquit iīs, ``{}`Domus mea domus supplicātiōnis vocābitur,' at vōs ex eā fēcistis `spēluncam latrōnum.'{}'' 
% \Versus Cumque eum caecī et claudī in templō adīssent, sānāvit eōs. 
% \Versus Pontificēs et scrībae videntēs quam mīra fēcisset, et puerōs in fānō ``Hōsanna Davīdidae'' acclāmantēs, indignātī dīxērunt eī: 
% \Versus ``Audīs quid hī dīcant?'' ``Etiam,'' inquit iīs Jēsūs. ``Numquam nē lēgistis? `Per os īnfantium ac lactentium laudem condis.'{}''

% \Versus Deinde relictīs illīs, profectus ab urbe est Bēthaniam, ibique diversātus.

% \Versus Māne autem urbem repetēns ēsurīvit, 
% \Versus et animadversā quādam apud viam fīcū, vēnit ad eam, cumque nihil in eā, nisi folia dumtaxat, invēnisset, dīxit eī: ``Nē posthāc ex tē frūctus oriātur umquam.'' Statimque fīcus āruit. 
% \Versus Quō vīsō, admīrātī discipulī dīcere: ``Ut subitō āruit fīcus?'' 
% \Versus Quibus respondit Jēsūs: ``Hoc vōbīs cōnfirmō, sī fīdūciam habēbitis, neque dubitābitis, nōn sōlum hoc dē fīcū faciētis, vērum etiam sī huic montī jusseritis ut āmoveātur, et in mare prōjiciātur, fīet, 
% \Versus ac quidquid precibus fīdenter petieritis, obtinēbitis.''

% \Versus Cum vēnisset autem in fānum, pontificēs et populī senātōrēs eum docentem convēnērunt hīs verbīs: ``Quā potestāte ista facis, et quis tibi potestātem istam dedit?'' 
% \Versus Quibus respondēns Jēsūs: ``Rogābō vōs ego vicissim quiddam, quod sī mihi dīxeritis, ego quoque vōbīs dīcam quā potestāte haec faciam. 
% \Versus Baptisma Jōhannis unde erat? Ā caelōne, an ab hominibus?'' At illī sīc apud sēsē ratiōcinārī: ``Sī dīxerimus `ā caelō,' dīcet nōbīs: `Cūr ergō eī nōn crēdidistis?' 
% \Versus Sīn dīxerimus `ab hominibus,' vulgus metuimus, omnēs enim Jōhannem prō vāte habent.'' 
% \Versus Itaque Jēsū sīc respondērunt: ``Nescīmus.'' Et ille: ``Nec ego vōbīs dīcō,'' inquit, ``quā haec potestāte faciam.

% \Versus ``Quid vōbīs autem vidētur? Habēbat homō quīdam duōs nātōs, quōrum priōrem aggressus est hīs verbīs: `Nāte, abī ad faciendum opus hodiē in vīneā meā.' 
% \Versus Cui ille respondēns: `Nōlō,' inquit, post tamen mūtātā sententiā iit. 
% \Versus Alterum item iīsdem verbīs aggressus est. Atque ille: `Faciam domine,' inquit respondēns, neque tamen iit. 
% \Versus Uter pāruit voluntātī patris?'' ``Prior,'' inquiunt eī. Et Jēsūs: ``Crēdite mihi, pūblicānī et meretrīcēs antecēdunt vōs in rēgnum Deī. 
% \Versus Vēnit enim ad vōs Jōhannēs jūstitiae viā, cui vōs tamen nōn crēdidistis, cum pūblicānī et meretrīcēs crēdiderint, quod vōs cum vidērētis, nōn mūtāstis tandem sententiam, ut eī crēderētis.

% \Versus ``Aliud exemplum audīte. Fuit quīdam paterfamiliās, quī vīneam cōnsēvit, et saeptō circumdedit, in eāque torcular dēfīxit, et turrim exstrūxit, eamque agricolīs ēlocāvit, deinde peregrē profectus est. 
% \Versus Posteā īnstante tempore frūctuum, mīsit servōs suōs ad agricolās, ad ejus frūctūs percipiendōs. 
% \Versus At agricolae comprehēnsōs ejus servōs partim pulsārunt, partim interfēcērunt, partim lapidāvērunt. 
% \Versus Ille rūrsus aliōs plūrēs priōribus mīsit, sed illī iīs idem fēcērunt. 
% \Versus Postrēmō mīsit ad eōs fīlium suum, ita cōgitāns: `Reverēbuntur fīlium meum.' 
% \Versus Agricolae vērō, vīsō fīliō, sīc inter sēsē dīcere: `Hīc est hērēs. Agite, interficiāmus eum, et ejus hērēditātem occupēmus.' 
% \Versus Itaque eum cēpērunt, et ējectum extrā vīneam perēmērunt. 
% \Versus Cum ergō vēnerit vīneae dominus, quid faciet illīs agricolīs?'' 
% \Versus Cui illī: ``Malōs male perdet,'' inquiunt, ``et vīneam aliīs ēlocābit agricolīs, quī eī frūctūs pendent suīs temporibus.''

% \Versus Et Jēsūs: ``Numquam nē lēgistis,'' inquit iīs, ``in litterīs? `Quem lapidem improbāverant strūctōrēs, is adhibitus est ad caput angulī, id quod ā Dominō profectum est, et nōbīs mīrum vidētur.' 
% \Versus Quamobrem scītōte, auferendum ā vōbīs Deī rēgnum, et gentī dandum frūctūs ēditūrae. 
% \Versus Ac quī in eum lapidem ceciderit, cōnfringētur, et in quem lapis inciderit, eum conteret.'' 
% \Versus Igitur pontificēs et Pharisaeī, audītīs ejus exemplīs, intellēxērunt eum dē ipsīs dīcere, 
% \Versus sed eum volentēs comprehendere, timuēre vulgus, quod eum prō vāte habēbat.
 

% \Caput
% \Versus At Jēsūs eōs iterum hīs verbīs per similitūdinēs allocūtus est: 
% \Versus ``In rēgnō caelestī similiter accidit, atque in rēge quōdam quī fīliī suī nūptiās factūrus, 
% \Versus Dīmīsit servōs suōs, quī invītātōs ad nūptiās vocārent. Sed illī nōluērunt venīre. 
% \Versus Itaque aliōs item servōs mīsit, dīcēns: `Dīcite invītātīs, mē meum parāsse prandium, meōs juvencōs et altilia esse mactāta, et omnia parāta, veniant ad nūptiās.' 
% \Versus At illī neglēxērunt, et discessērunt, alius in suum praedium, alius ad mercātūram suam. 
% \Versus Cēterī comprehēnsōs ejus servōs, cum ignōminiā perēmērunt. 
% \Versus Quō audītō īrātus rēx, missīs eō suīs cōpiīs, homicīdās illōs perdidit, eōrumque urbem cremāvit. 
% \Versus Deinde suīs servīs ita dīxit: `Nūptiae quidem parātae sunt, sed invītātī nōn erant dignī. 
% \Versus Quamobrem ābīte in trivia, et quōscumque invēneritis, vocāte ad nūptiās.' 
% \Versus Ita profectī in viās illī servī, congregārunt quotquot invēnērunt, tum malōs, tum bonōs, ita ut complērentur nūptiae convīvīs. 
% \Versus Ingressus autem rēx ad convīvās spectandōs, animadvertit ibi quendam nōn nūptiālī vestītū indūtum, 
% \Versus et, `Amīce,' inquit eī, `quī fit ut hūc intrāverīs sine vestīmentō nūptiālī?' Cumque ille obmūtuisset, 
% \Versus jussit rēx famulīs, ut eum pedibus manibusque cōnstrictum, in penitissimās tenebrās compingerent, ubi futūrus esset plōrātus strīdorque dentium. 
% \Versus Multī enim sunt vocātī, sed paucī ēlēctī.''

% \Versus Tunc Pharisaeī cōnsilium captum iērunt, dē eō in verbīs illaqueandō, 
% \Versus eīque discipulōs suōs cum Hērōdiānīs mīsērunt, quī dīcerent: ``Magister, scīmus tē vērācem esse, dīvīnamque vītae viam vērē docēre, neque quemquam cūrāre, quippe quī nōn spectēs hominum persōnam. 
% \Versus Dīc nōbīs quid cēnseās, liceatne pendere tribūtum Caesarī, necne?'' 
% \Versus At Jēsūs cognitā eōrum malitiā, dīxit: ``Quid mē tentātis, simulātōrēs? 
% \Versus Ostendite mihi nummum tribūtārium.'' Illī eī dēnārium attulērunt. 
% \Versus Et ille: ``Cujus est imāgō haec,'' inquit iīs, ``et īnscrīptiō?'' 
% \Versus Cui illī, ``Caesaris,'' inquiunt. Tunc ille: ``Solvite igitur,'' inquit iīs, ``quae sunt Caesaris Caesarī, et quī Deī Deō.'' 
% \Versus Hōc audītō admīrātī illī, eō relictō discessērunt.

% \Versus Illō diē convēnērunt eum Saddūcaeī, quī negant esse resurrēctiōnem, eumque in hunc modum interrogārunt: 
% \Versus ``Magister, jussit Mōsēs, ut sī quis mortuus fuerit sine līberīs, dūcat ejus frāter ejus uxōrem, frātrīque suō prōlem suscitet. 
% \Versus Fuērunt autem apud nōs frātrēs septem, quōrum prīmus uxōre ductā obiit, et prōle carēns relīquit uxōrem suam frātrī suō. 
% \Versus Itidem et alter, et tertius, ūsque ad septem. 
% \Versus Postrēmō omnium mortua est etiam mulier. 
% \Versus Igitur in resurrēctiōne cujus ex septem erit uxor, cum omnēs eam habuerint?'' 
% \Versus At Jēsūs respondēns illīs: ``Errātis,'' inquit, ``nōn intellegentēs litterās, neque Deī potestātem,
% \Versus sīquidem in resurrēctiōne nec virī dūcunt uxōrēs, nec fēminae nūbunt, sed dīvīnōrum angelōrum similēs sunt in caelō. 
% \Versus Dē resurrēctiōne autem mortuōrum nōn lēgistis quod vōbīs ā Deō hīs verbīs dictum est? 32`Ego sum Deus Abrāhāmī, Deus Isaacī, et Deus Jacōbī.' Nōn est Deus, mortuōrum Deus, sed vīventium.'' 
% \Versus Hōc audītō, stupēbant vulgō ejus doctrīnam.

% \Versus Pharisaeī vērō, audientēs ab eō cōnfūtātōs Saddūcaeōs, coiērunt eōdem, 
% \Versus eumque quīdam eōrum, jūris perītus, tentandī grātiā sīc interrogāvit: 
% \Versus ``Magister, quodnam praeceptum est in lēge maximum?'' 
% \Versus Cui Jēsūs: ``{}`Dominum Deum tuum tōtō corde, tōtō animō, tōtā mente amātō.' 
% \Versus Hoc est prīmum et maximum praeceptum. 
% \Versus Alterum autem est huic simile: `Alterum ut tē ipsum amātō.' 
% \Versus Ab hīs duōbus praeceptīs tōta lēx vātēsque pendent.''

% \Versus Congregātīs autem Pharisaeīs, interrogāvit eōs Jēsūs in hunc modum: 
% \Versus ``Quid cēnsētis dē Chrīstō? Cujus prōgnātum fore?'' ``Davīdis,'' inquiunt eī. 
% \Versus Et ille: ``Quī fit ergō,'' inquit iīs, ``ut eum David afflātū dīvīnō Dominum vocet, ita dīcēns: 44`Ait Dominus Dominō meō: ``Sēde ad meam dexteram, dōnec tuōs hostēs effēcerō scabellum pedum tuōrum'{}''? 
% \Versus Quod sī eum David Dominum vocat, quī fit ut sit ejus prōgnātus?'' 
% \Versus Itaque nēmō eī quidquam respondēre potuit, nec eum ab illō diē quisquam deinceps interrogāre ausus est.
 

% \Caput
% \Versus Tunc Jēsūs plēbem discipulōsque suōs sīc allocūtus est: 
% \Versus ``In Mōsis sēde sedent scrībae et Pharisaeī. 
% \Versus Quidquid igitur vōbīs dīxerint exsequendum, exsequiminī, et facite, sed eōrum facta nōlīte imitārī. Dīcunt enim, nec faciunt, 
% \Versus quippe quī colligent onera gravia et portātū difficilia, aliōrumque umerīs impōnant, cum ea ipsī nē digitō quidem movēre velint. 
% \Versus Omnia autem opera sua faciunt, ut spectentur ab hominibus. Ūtuntur autem lātīs custōditōriīs magnīsque vestīmentōrum limbīs atque laciniīs, 
% \Versus amantque prīmās in cēnīs accubitiōnēs, et prīmās in collēgiīs sessiōnēs, 
% \Versus et in forīs salūtātiōnēs, et ab hominibus vocitārī Rabbī. 
% \Versus At vōs nōlīte vocārī Rabbī; ūnus est enim rēctor vester Chrīstus, vōs vērō omnēs estis frātrēs. 
% \Versus Nēve patrem vōbīs in terrīs vocāte; ūnus est enim vester pater quī est in caelīs. 
% \Versus Neque rēctōrēs vocēminī; ūnus est enim vester rēctor Chrīstus. 
% \Versus Quīn vestrum maximus vester sit famulus. 
% \Versus Quisquis vērō sē ipsum extulerit, dēprimētur, et quisquis sē ipsum dēpresserit, extollētur.

% \Versus ``Vae vōbīs autem scrībae et Pharisaeī simulātōrēs, quī caeleste rēgnum aliīs praeclūditis, utpote quī nec intrētis ipsī, nec intrāre cōnantēs sinātis intrāre. 
% \Versus Vae vōbīs scrībae et Pharisaeī simulātōrēs, quī viduārum domōs comeditis, idque longārum precum praetextū. Itaque eō graviōrēs dabitis poenās. 
% \Versus Vae vōbīs scrībae et Pharisaeī simulātōrēs, quī et mare et terram peragrātis, ut ūnum ascīscātis adventīcium, quod ubi factum est, efficitis eum duplō gehennā digniōrem, quam estis vōs.

% \Versus ``Vae vōbīs ducēs caecī, quī dīcitis, `Sī quis per templum jūret, nihil esse, sīn quis per templī aurum jūret, eum tenērī.' 
% \Versus Ō stultī et caecī! Utrum enim majus est: aurum, an templum quod aurum cōnsecrat? 
% \Versus Item, `Sī quis per āram jūrāverit, id nihil esse, at sī quis per dōnārium, quod in eā est, jūrāverit, eum tenērī.' 
% \Versus Ō stultī et caecī! Utrum enim majus est: dōnārium, an āra quae dōnārium cōnsecrat? 
% \Versus Itaque quī per āram jūrat, is et per eam jūrat, et per quidquid est super eā. 
% \Versus Et quī per templum jūrat, is et per id jūrat et per ejus incolam. 
% \Versus Et quī per caelum jūrat, is et per Deī solium jūrat, et per eum quī sedet in eō.

% \Versus ``Vae vōbīs scrībae et Pharisaeī simulātōrēs, quī mentam et anēthum, et cumīnum decimātis, omissīs quae sunt in lēge graviōra, scīlicet jūre, et pietāte, atque fidē. Oportēbat et haec facere, et illa nōn omittere. 
% \Versus Ō ducēs caecī, quī culicem percōlātis, et camēlum dēgluttītis.

% \Versus ``Vae vōbīs scrībae et Pharisaeī simulātōrēs, quī pōculī scutellaeque partem exteriōrem pūrgātis, cum ea intus rapīnā intemperantiāque referta sint. 
% \Versus Ō Pharisaee caece, pūrgā prius interiōra pōculī, et scutellae, ut eōrum exteriōra quoque pūra sint.

% \Versus ``Vae vōbīs scrībae et Pharisaeī simulātōrēs, quī similēs estis incrustātīs sepulchrīs, quae forīs quidem pulchra videntur, sed intus ossibus mortuōrum, et omnī foeditāte plēna sunt. 
% \Versus Sīc et vōs forīs quidem aliīs jūstī esse vidēminī, sed intus simulātiōnis estis, scelerisque plēnī.

% \Versus ``Vae vōbīs scrībae et Pharisaeī simulātōrēs, quī vātum sepulchra exstruitis, et jūstōrum monumenta ōrnātis, 
% \Versus dīcitisque: ``Sī majōrum nostrōrum temporibus fuissēmus, nōn fuissēmus eōrum in vātum sanguine sociī.'' 
% \Versus Itaque ipsī dē vōbīs testāminī, vōs eōrum esse posterōs, quī vātēs interfēcērunt. 
% \Versus Et vōs majōrum vestrōrum mēnsūram complēte. 
% \Versus Serpentēs, vīperīna prōgeniēs, poteritisne gehennae supplicium effugere?

% \Versus ``Itaque ego ad vōs missūrus sum vātēs, et sapientēs et litterātōs, quōs partim interficiētis, ac in crucem tollētis, partim verberābitis in vestrīs collēgiīs, ac ex aliā in aliam urbem persequēminī, 
% \Versus ut in vōs expetat omnis innocēns sanguis in terrīs effūsus, ab Abēlis jūstī sanguine, ūsque ad Zacharīae sanguinem, Barachīae fīliī, quem vōs inter aedem et āram necāstis. 
% \Versus Itaque certō scītōte hōrum omnium poenās datūram esse nātiōnem hanc.

% \Versus ``Hierosolyma, Hierosolyma, quae vātēs occīdis, et ad tē missōs lapidās, quotiēs voluī congregāre tuōs nātōs, quōmodo gallīna suōs pullōs sub ālās congregat, et nōluistis. 
% \Versus Scītōte vestram domum vōbīs dēsertam relictum īrī. 
% \Versus Sīc enim habētōte, vōs esse mē vīsūrōs deinceps, dōnec dīcātis, `Bene sit venientī in nōmine Dominī.'{}''
 

% \Caput
% \Versus Cum autem ēgressus Jēsūs discēderet ex fānō, vēnērunt ejus discipulī ostēnsum eī templī strūctūram. 
% \Versus At Jēsūs: ``Vidētisne haec omnia?'' inquit iīs. ``Hoc vōbīs cōnfirmō, fore ut hīc nūllus lapis super lapide relinquātur, quīn dīruātur.''

% \Versus Sedentem autem eum in Monte Olīvārum, aggressī sunt discipulī seorsum hīs verbīs: ``Dīc nōbīs quandō haec futūra sint, et quod signum sit adventūs tuī, interitūsque mundī.'' 
% \Versus Quibus Jēsūs ita respondit: ``Vidēte nē quis vōs fallat. 
% \Versus Multī enim venient in meō nōmine, quī sē Chrīstōs esse dīcent, multōsque dēcipient. 
% \Versus Futūrum est autem ut bella bellōrumque rūmōrēs audiātis. Vidēte nē perturbēminī; oportet enim omnia fierī, sed nōndum fīnis erit. 
% \Versus Cōnsurget enim gēns contrā gentem, et rēgnum contrā rēgnum, eruntque famēs et pestēs, et terrae mōtūs certīs locīs, 
% \Versus quae omnia prīncipium erunt dolōrum.

% \Versus ``Tunc in calamitātem trādēminī, et occīdēminī, eritisque cūnctīs gentibus invīsī propter nōmen meum. 
% \Versus Ac tum quidem dēficient multī, et alius alium prōdent, atque ōderint. 
% \Versus Exsistentque multī falsī vātēs, quī multōs dēcipient. 
% \Versus Et quia tot erunt scelera, refrīgēscet multōrum chāritās. 
% \Versus Quī autem ad fīnem persevērāverit, is servābitur. 
% \Versus Praedicābitur autem hoc rēgium ēvangelium per tōtum orbem, quod sit cūnctīs gentibus testimōniō, ac tum veniet fīnis.

% \Versus ``Cum autem calamitōsum nefās, quod ā Daniēle praedictum est, stāre vīderitis in locō sacrō (quī legit intellegat), 
% \Versus tunc quī erunt in Jūdaeā, fugiant in montēs, 
% \Versus quī erit in tēctō, nē dēscendat ad auferendum aliquid ex domō suā, 
% \Versus et quī erit rūrī, nē retrō revertātur ad tollenda sua vestīmenta. 
% \Versus Hei ventrem ferentibus, et lactantibus in illō tempore. 
% \Versus Optāte vērō, ut nōn accidat vestra fuga in hieme, nec in Sabbatō. 
% \Versus Erit enim tunc tanta calamitās, quanta nec hāctenus ab orbe conditō fuit, nec futūra est. 
% \Versus Quod nisi dēcurtārētur illud tempus, nēmō prōrsus ēvāderet, sed propter ēlēctōs dēcurtābitur illud tempus. 
% \Versus Tunc sī quis vōbīs dīxerit: `Ecce hīc Chrīstus,' aut `Hīc,' nē crēditōte. 
% \Versus Exsistent enim falsī Chrīstī, falsīque vātēs, quī tanta portenta ac prōdigia ēdent, ut dēcipiantur (sī fierī posset) etiam ēlēctī. 
% \Versus Ēn praedīxī vōbīs. 
% \Versus Sī igitur vōbīs dīcētur in silvīs adesse, nē exītōte; sī in penetrālibus, nē crēditōte. 
% \Versus Ut enim fulgur ab oriente profectum appāret ad occidentem, sīc erit adventus Fīliī Hominis. 
% \Versus Nam ubicumque erit cadāver, eō congregābuntur aquilae.

% \Versus ``Prōtinus autem post illīus temporis calamitātem, `Sōl obscūrābitur, neque lūna suum splendōrem ēmittet, et stēllae dē caelō cadent, caelīque potestātēs concutientur.' 
% \Versus Āctum appārēbit in caelō signum Fīliī Hominis. Tum vērō plangent omnēs terrārum nātiōnēs, vidēbuntque Fīlium Hominis venientem in caelestibus nūbibus, cum multā potentiā atque glōriā, 
% \Versus quī suōs nūntiōs mittet cum vōcālissimā tubā, quī ejus ēlēctōs ā quattuor ventīs, ab extrēmō caelī ad alterum extrēmum congregābunt.

% \Versus ``Ā fīcū autem discite similitūdinem: Cum jam ejus rāmī tenerēscunt, et ēnāscuntur folia, congnōscitis īnstāre aestātem. 
% \Versus Sīc vōs quoque, cum haec omnia vidēbitis, scītōte īnstāre prō foribus. 
% \Versus Hoc vōbīs cōnfirmō, nōn prius hanc aetātem praeteritūram esse, quam fīant haec omnia. 
% \Versus Etiamsī caelum et terra intereant, mea dicta nōn interībunt.

% \Versus ``Cēterum illam diem atque hōram nūllus scit, nē caelestēs quidem angelī, sed meus pater sōlus. 
% \Versus Ut autem accidit tempore Nōē, sīc etiam erit adventus Fīliī Hominis. 
% \Versus Ut enim tempore, quod fuit ante dīluvium, comedēbātur, pōtābātur, contrahēbantur invicem mātrimōnia, ūsque ad diem quō Nōē in arcam ingressus est, 
% \Versus nec ante cognitum est quam vēnit dīluvium, quod omnēs sustulit. Sīc erit etiam adventus Fīliī Hominis. 
% \Versus Tunc ex duōbus, quī rūrī erunt, alter assūmētur, alter relinquētur. 
% \Versus Ex duābus in pistrīnō molentibus, altera assūmētur, altera relinquētur. 
% \Versus Vigilāte igitur, quandōquidem nescītis quā hōrā vester erus ventūrus sit. 
% \Versus Illud autem scītis, sī scīret paterfamiliās quā vigiliā fūr ventūrus esset, vigilātūrum esse, neque domum perfodī suam passūrum. 
% \Versus Quāpropter vōs quoque estōte parātī, nam quā hōrā nōn arbitrāminī, ventūrus est Fīlius Hominis.

% \Versus ``Quod sī quis est fidēlis servus, atque prūdēns, quem erus praefēcerit suae familiae, ut eī alimōniam suō tempore praebeat, 
% \Versus beātus est ille servus quem cum vēnerit ejus erus, offenderit suum officium facientem. 
% \Versus Profectō inquam vōbīs, eum suīs omnibus praepōnet facultātibus. 
% \Versus Quod sī malus ille servus cum suō animō cōgitāns, erum suum diū adventum differre, 
% \Versus coeperit pulsāre cōnservōs, epulārīque et pōtāre cum vīnolentīs, 
% \Versus veniet illīus servī dominus inexspectātō eī diē, ignōtāque hōrā, 
% \Versus et eum dissecābit, ac ad simulātōrum condiciōnem rediget, ubi plōrātus erit strīdorque dentium.
 

% \Caput
% \Versus ``Tunc similiter accidet in rēgnō caelestī atque in decem virginibus, quae sūmptīs suīs lucernīs profectae sunt obviam spōnsō. 
% \Versus Erant autem eārum quīnque stultae, et totidem prūdentēs, 
% \Versus quae quidem stultae, sūmptīs suīs lucernīs, nōn sūmpsēre sēcum oleum; 
% \Versus at prūdentēs, oleum cum lucernīs sūmpsērunt in suīs vāsīs. 
% \Versus Tardante autem spōnsō, dormītārunt omnēs, dormiēruntque. 
% \Versus Deinde mediā nocte clāmor exstitit: `Adventat spōnsus! Prōdite eī obviam!' 
% \Versus Tunc surrēxērunt omnēs illae virginēs, suāsque lucernās adōrnārunt. 
% \Versus At fatuae prūdentibus dīxērunt: `Impertīte nōbīs dē oleō vestrō, nam lucernae nostrae exstinguuntur.' 
% \Versus Sed prūdentēs iīs ita respondērunt: `Quid sī nōn satis sit nōbīs et vōbīs? Quīn īte potius ad vēnditōrēs et vōbīs emite.' 
% \Versus Euntibus autem illīs ad emendum, vēnit spōnsus, cum quō quae parātae erant, ingressae sunt ad nūptiās, clausaeque sunt forēs. 
% \Versus Posteā veniunt et reliquiae virginēs et, `Domine, Domine,' inquiunt, `aperī nōbīs.' 
% \Versus At ille: `Profectō nōn nōvī vōs,' inquit respondēns. 
% \Versus Quamobrem vigilāte, quandōquidem diem aut hōram nescītis, quā sit ventūrus Fīlius Hominis.

% \Versus ``Quemadmodum homō quīdam peregrē profectūrus, vocāvit servōs suōs, iīsque facultātēs suās trādidit. 
% \Versus Et ūnī quīnque talenta dedit, alterī duo, alterī ūnum, prō suā cuique facultāte, deinde continuō peregrē profectus est. 
% \Versus Igitur quī quīnque talenta accēperat, iit ea negōtiātum, et alia quīnque talenta peperit. 
% \Versus Similiter et quī duo, lucrātus est ipse quoque altera duo. 
% \Versus Quī vērō ūnum accēperat, iit cavātum terram, dominīque suī pecūniam abdidit. 
% \Versus Multō post tempore vēnit servōrum illōrum dominus, et cum iīs ratiōnēs cōnfert. 
% \Versus Igitur quī quīnque talenta accēperat, accessit, et altera quīnque obtulit, dīcēns: `Domine, tū mihi quīnque talenta trādidistī. Ēn ego altera quīnque per ea lucrātus sum.' 
% \Versus Et Dominus: `Rēctē,' inquit eī, `serve bone et fidēlis! Ego tē, quī in paucīs fidēlis fuerīs, multīs praeficiam. Ingredere in Dominī tuī voluptātem.' 
% \Versus Item quī duo talenta accēperat, accessit et, `Domine,' inquit, `tū mihi duo trādidistī, per quae ego altera duo lucrātus sum.' 
% \Versus Et Dominus: `Rēctē,' inquit eī, `serve bone et fidēlis! Quoniam tū in paucīs fīdus fuistī, ego tē multīs praeficiam. Ingredere in Dominī tuī voluptātem.' 
% \Versus Quī vērō ūnum talentum accēperat, accessit et ipse et, `Domine,' inquit, `sciēbam tē hominem esse sevērum, quī et mētās ubi nōn sēmināstī, et inde colligās ubi nōn impendistī. 
% \Versus Id veritus, iī obrutum humī tuum talentum. Ēn habēs tuum.' 
% \Versus At Dominus eī respondēns: `Nēquam,' inquit, `et ignāve serve! Cum scīrēs, mē et metere ubi nōn sēmināvī, et inde colligere ubi nōn impendī, 
% \Versus dēbuistī meam pecūniam committere mēnsāriīs, ita ego cum vēnissem, meum com faenore recēpissem. 
% \Versus Quamobrem auferte eī talentum, et eī date quī habet talenta decem. 
% \Versus Nam omnī habentī dabitur, ita ut abundet; ab eō vērō quī nōn habet, etiam quod habet auferētur. 
% \Versus Inūtilem vērō servum conjicite in īmās tenebrās, ubi sit plōrātus strīdorque dentium.'

% \Versus ``Cum autem vēnerit Fīlius Hominis cum suā glōriā, nec nōn omnēs sānctī angelī cum eō, tum sedēbit in suō glōriōsō tribūnālī, 
% \Versus cōramque eō congregābuntur gentēs omnēs, isque eōs aliōs ab aliīs sēparābit, quemadmodum sēparat pāstor ovēs ab haedīs, 
% \Versus statuetque ovēs ad dexteram suam, haedōs, autem ad laevam. 
% \Versus Deinde dīcet rēx iīs quī erunt ad ejus dexteram: `Adeste beātī patris meī, possidēte parātum vōbīs rēgnum ab orbe conditō. 
% \Versus Nam cum ēsurīrem, dedistis mihi comedere; cum sitīrem, bibere; mē, cum hospes essem, accēpistis; 
% \Versus cum nūdus, vestīvistis; cum aeger, vīsitāvistis; cum in cūstōdiā, vīsistis.' 
% \Versus Tum jūstī sīc eī respondēbunt: `Domine, quandō tē vīdimus ēsurientem, ut pāverīmus? Aut sitientem, ut pōtum dederīmus? 
% \Versus Quandō autem tē vīdimus hospitem, ut accēperīmus? Aut nūdum, ut vestierīmus? 
% \Versus Quandō autem tē vīdimus aegrum aut vīnctum, ut invīserīmus?' 
% \Versus Quibus respondēbit rēx: `Certō scītōte, quātenus vel minimō hōrum meōrum frātrum fēcistis, vōs mihi fēcisse.' 
% \Versus Deinde dīcet sinistrīs: `Facessite ā mē, exsecrābilēs, in ignem sempiternum, diabolō ejusque angelīs parātum, 
% \Versus quī mihi nec ēsurientī cibum, nec sitientī pōtiōnem dederītis, 
% \Versus nec hospitem accēperītis, nec nūdum vestierītis, nec aegrum et vīnctum vīsitāverītis.' 
% \Versus Tum illī quoque sīc eī respondēbunt: `Domine, quandō tē vīdimus ēsurientem, aut sitientem, aut hospitem, aut nūdum, aut aegrum, aut vīnctum, neque subvēnimus?' 
% \Versus Quibus ille sīc respondēbit: `Profectō inquam vōbīs, quātenus vel minimō hōrum nōn fēcistis, mihi nōn fēcistis.' 
% \Versus Ita abībunt hī in poenam sempiternam, jūstī vērō in vītam sempiternam.''
 

% \Caput
% \Versus Posteāquam hanc omnem ōrātiōnem absolvit Jēsūs, sīc allocūtus est suōs discipulōs: 
% \Versus ``Scītis post bīduum āctum īrī pascha, cum quidem Fīlius Hominis trādētur ad crucifīgendum.'' 
% \Versus Tunc coiērunt pontificēs, et scrībae, et senātōrēs populī, in ātrium pontificis, quī dīcēbātur Caiāphās, 
% \Versus et cōnsultārunt dē Jēsū fraudulenter capiendō, ac interficiendō. 
% \Versus Sed id fēstō diē faciendum esse negābant, nē tumultus fieret in populō.

% \Versus Cum esset autem Jēsūs Bēthaniae in aedibus Simōnis leprōsī, 
% \Versus accessit ad eum mulier, alabastrum habēns unguentī pretiōsī, quō ejus accumbentis caput perfūdit. 
% \Versus Quō vīsō, ejus discipulī indignātī dīcere: ``Quōrsum ista profūsiō, 
% \Versus cum posset unguentum hoc vēnīre multō, et in pauperēs ērogārī?'' 
% \Versus Id quidem animadvertēns Jēsūs, dīxit iīs: ``Quid negōtium facessitis mulierī, cum opere bonō fūncta sit ergā mē? 
% \Versus Semper enim pauperēs habēbitis vōbīscum, at mē nōn semper habēbitis. 
% \Versus Nam quod haec unguentum hoc in corpus meum contulit, id ad mē sepeliendum fēcit. 
% \Versus Prō certō habētōte, fore ut ubicumque pūblicābitur ēvangelium hoc per tōtum orbem, dīcātur id quoque, quod ea fēcit, ad ejus memoriam.''

% \Versus Deinde ūnus ex duodecim nōmine Jūdās Iscariōta, pontificēs aggressus, 
% \Versus quaesīvit ex iīs, ecquid sibi dare vellent, ut eum illīs prōderet. Cui illī trīgintā pactī sunt nummōs argenteōs. 
% \Versus Itaque deinceps quaerēbat opportūnitātem eum prōdendī.

% \Versus Prīmō autem Azȳmālium diē, discipulī Jēsum convēnērunt, quaerentēs ubinam vellet ut eī Pascha epulandum parārent. 
% \Versus Quibus ille praecēpit, ut in urbem īrent ad quendam, eīque sīc dīcerent: ``Magister dīcit suum īnstāre tempus, quō sit apud tē āctūrus Pascha cum suīs discipulīs.'' 
% \Versus Igitur fēcērunt discipulī ut iīs mandāverat Jēsūs, et Pascha praeparārunt.

% \Versus Vespere autem cum accumberet cum duodecim, 
% \Versus epulantibus iīs dīxit: ``Certō scītōte, fore ut ūnus vestrum mē prōdat.'' 
% \Versus Hīc illī vehementer dolentēs, coepērunt eī singulī dīcere: ``Egone is sum, Domine?'' 
% \Versus Et ille respondēns: ``Quī mēcum manum,'' inquit, ``in catīnō intīnxerit, is mē prōdet. 
% \Versus Abit quidem Fīlius Hominis, quōmodo dē eō scrīptum est. Sed vae hominī illī, per quem Fīlius Hominis prōdendus est. Satius fuisset hominī illī, nōn nāscī.'' 
% \Versus Et Jūdās, ejus prōditor, sīc est locūtus: ``Isne ego sum, Rabbī?'' Cui ille: ``Tū dīxistī.''

% \Versus Epulantibus autem iīs, Jēsūs pānem cēpit, āctīsque laudibus, frēgit, deditque discipulīs, et: ``Accipite,'' inquit, ``comedite; hoc est corpus meum.'' 
% \Versus Deinde captō pōculō, āctīsque laudibus, dedit iīs, dīcēns: ``Bibite ex eō omnēs. 
% \Versus Hic est enim sanguis meus, novī foederis, prō multīs effundendus ad veniam peccātōrum. 
% \Versus Sīc autem habētōte, nōn mē dehinc bibitūrum esse dē hōc frūctū vīteō, ūsque ad illam diem, quā eum bibam vōbīscum novum in rēgnō patris meī.'' 
% \Versus Deinde dictīs laudibus, profectī sunt ad Montem Olīvārum.

% \Versus Tum Jēsūs: ``Vōs omnēs,'' inquit iīs, ``mē dēserētis hāc nocte. Scrīptum est enim: `Percutiam pāstōrem et dispergentur ovēs gregis.' 
% \Versus Sed postquam resurrēxerō, praecēdam vōs in Galilaeam.'' 
% \Versus At Petrus eī respondēns: ``Etiamsī tē dēseruerint omnēs, ego tamen numquam dēseram.'' 
% \Versus At Jēsūs: ``Hoc tibi cōnfirmō,'' inquit eī, ``fore ut hāc ipsā nocte, priusquam gallus cantet, tū mē ter negēs''. 
% \Versus At Petrus: ``Etiamsī mihi tēcum moriendum sit, nōn tē negābō.'' Similiterque etiam omnēs discipulī dīxērunt.

% \Versus Tunc vēnit cum iīs Jēsūs in locum nōmine Gethsēmanē, et discipulōs sīc alloquitur: ``Sedēte hīc, dum ego illūc ad precandum eō.'' 
% \Versus Tum assūmptō Petrō, et duōbus Zebedaeī fīliīs, dolēre coepit atque angī. 
% \Versus Deinde dīcit iīs Jēsūs: ``In tantō sum animī dolōre, ut ēmoriar. Manēte hīc, et vigilāte mēcum.'' 
% \Versus Deinde paululum prōgressus, prōnus prōcidit, et hunc in modum supplicat: ``Mī pater, sī fierī potest, fac ut effugiam hoc pōculum; quamquam nōn ut ego volō, sed ut tū.'' 
% \Versus Deinde vēnit ad discipulōs, quōs nactus dormientēs, dīcit Petrō: ``Adeōne nōn potuistis ūnam hōram vigilāre mēcum? 
% \Versus Vigilāte et ōrāte, nē intrētis in tentātiōnem. Spīritus quidem prōmptus est, sed carō īnfirma.'' 
% \Versus Rūrsus iterātō supplicātum iit hīs verbīs: ``Mī pater, sī nōn potest hoc ā mē dēclīnārī pōculum, quō minus id bibam, fīat quod tū vīs.'' 
% \Versus Deinde ubi vēnit, offendit eōs rūrsum dormientēs, erant enim eōrum oculī gravātī. 
% \Versus Igitur relictīs iīs, rūrsus iit ōrātum tertiō iīsdem verbīs. 
% \Versus Deinde vēnit ad suōs discipulōs, et: ``Dormīte dehinc,'' inquit iīs, ``ac requiēscite. Ēn adest hōra, quā Fīlius Hominis trādātur in manūs improbōrum. 
% \Versus Surgite! Eāmus! Ēn adest meus prōditor.''

% \Versus Adhūc eō loquente, ecce aderat Jūdās, ūnus ex duodecim, et ūnā cum eō ingēns multitūdō, cum gladiīs, et fustibus, ā pontificibus senātōribusque populī. 
% \Versus Quī eum autem prōdidit, dederat iīs signum, dīcēns: ``Quem ōsculātus fuerō, is est; eum comprehendite.'' 
% \Versus Igitur Jēsum prōtinus aggressus, dīxit: ``Avē Rabbī,'' eumque deōsculātus est. 
% \Versus Et Jēsūs: ``Amīce,'' inquit eī, ``quōrsum ades?'' 
% \Versus Tum illī Jēsum aggressī, manūs in eum injēcērunt, eumque comprehendērunt. Ecce autem ūnus comitum Jēsū gladium suum admōtā manū strīnxit, et pontificis servum percussit, eīque auriculam amputāvit. 
% \Versus Tum Jēsūs: ``Refer,'' inquit eī, ``gladium tuum in locum suum. Omnēs enim quī gladiō ūtuntur, gladiō perībunt. 
% \Versus An exīstimās nōn posse mē jam exōrāre patrem meum, ut mihi plūs quam duodecim angelōrum legiōnēs praebeat? 
% \Versus Sed quō pactō cōnficerent, quae fierī oportēre prōditum est litterīs?'' 
% \Versus Eā hōrā dīxit Jēsūs illī multitūdinī: ``Vōs quasi ad latrōnem profectī estis cum gladiīs et fustibus, ad mē capiendum. Cotīdiē apud vōs dēgēbam, docēns in fānō, neque mē comprehendistis. 
% \Versus Hoc vērō tōtum factum est, ut vātum scrīpta comprobārentur.'' Tunc discipulī omnēs, eō relictō, fūgērunt.

% \Versus Illī autem comprehēnsum Jēsum addūxērunt ad Caiāpham pontificem, quō scrībae senātōrēsque convēnerant. 
% \Versus Petrus vērō eum procul secūtus est ūsque ad pontificis ātrium, et introgressus resēdit cum ministrīs, ut exitum vidēret. 
% \Versus Pontificēs autem et senātōrēs tōtusque cōnsessus quaerēbant falsum testimōnium contrā Jēsum, ut eum occīderent, 
% \Versus nec inveniēbant. Cumque multī accessissent falsī testēs, tamen nōn inveniēbant. Tandem accessērunt duo falsī testēs, 
% \Versus quī dīxērunt eum dīxisse, posse sē Deī templum dīruere, et trīduō īnstaurāre. 
% \Versus Tum pontifex surrēxit, et eī dīxit: ``Nihilne respondēs? Quid testantur hī contrā tē?'' 
% \Versus Cumque silēret Jēsūs, pontifex eum hīs verbīs affātus est: ``Obtestor tē per Deum vīventem, ut nōbīs dīcās an tū sīs Chrīstus, Deī Fīlius.'' 
% \Versus Cui Jēsūs: ``Est ut dīxistī,'' inquit, ``ac scītōte futūrum esse, ut Fīlium Hominis videātis sedentem ad dexteram, potestātis, et in nūbibus venientem caelestibus.'' 
% \Versus Tum pontifex vestīmenta sua lacerāre, eum impiē locūtum esse dīcēns: ``Quid jam nōbīs opus est testibus? Ēn nunc audīvistis ejus impiam vōcem. 
% \Versus Quid cēnsētis?'' Illī vērō morte dignum esse, respondēre. 
% \Versus Tum eī faciem cōnspuere, et colaphōs impingere. Aliī alapīs ferīre, 
% \Versus dīcentēs: ``Dīvīnā nōbīs, Chrīste, quis sit quī tē percussit.''

% \Versus Intereā Petrum forīs in ātriō sedentem, aggressa est hīs verbīs ancilla quaedam: ``Tū quoque erās cum Jēsū Galilaeō.'' 
% \Versus At ille cōram omnibus negāvit scīre sē quid illa dīceret. 
% \Versus Deinde ēgressum eum in vestibulum cōnspicāta alia, dīxit iīs quī illīc erant: ``Hic quoque erat cum Jēsū Nazarēnō.'' 
% \Versus Ille vērō rūrsum jūrejūrandō negāvit, sē nōvisse hominem. 
% \Versus Paulō post quī aderant aggrediuntur Petrum: ``Profectō,'' inquiunt, ``tū quoque ex iīs es, nam tua tē locūtiō manifēstum reddit.'' 
% \Versus Tum ille sē dīrīs agere, et jūrāre coepit, sē nōn nōvisse hominem. Statimque gallus cantāvit. 
% \Versus Et Petrus Jēsū dictum recordātus, quī sibi dīxisset, fore ut priusquam gallus cantāret, ter eum negāret, forās ēgressus est, et acerbē flēvit.
 

% \Caput
% \Versus Māne autem cōnsilium iniērunt omnēs pontificēs et senātōrēs populī contrā Jēsum, dē eō interficiendō, 
% \Versus eumque vīnctum abdūxērunt, et Pontiō Pīlātō praetōrī trādidērunt.

% \Versus Tum Jūdās ejus prōditor, vidēns eum esse damnātum, paenitēns reddidit trīgintā nummōs argenteōs pontificibus et senātōribus, 
% \Versus sēsē peccāvisse dīcēns, quī sanguinem prōdidisset innocentem. At illī: ``Quid ad nōs?'' inquiunt. ``Tū vidēris.'' 
% \Versus Ille vērō, abjectīs in templō nummīs, discessit, et sē laqueō praefōcātum iit. 
% \Versus Pontificēs autem, sūmptīs nummīs, dīxērunt eōs nōn licēre in templī fiscum referre, quippe cum pretium esset sanguinis. 
% \Versus Itaque captō cōnsiliō, ēmērunt iīs agrum figulī, ad peregrīnōrum sepultūram. 
% \Versus Ideō vocātus est ager ille, ager sanguinis, ad hunc diem. 
% \Versus Tunc accidit quod ā Jēremīā vāte dictum fuerat hīs verbīs: ``Itaque sūmpsērunt trīgintā argenteōs, pretium aestimātī, quem licitātī ēmērunt ab Isrāēlītīs, 
% \Versus eōsque impendērunt in agrum figulī, quemadmodum mihi praecēpit Dominus.''

% \Versus Jēsūs autem stetit ante praetōrem, eumque sīc praetor interrogāvit: ``Esne tū rēx Jūdaeōrum?'' Cui Jēsūs: ``Est ut dīcis,'' inquit. 
% \Versus Cumque ā pontificibus et senātōribus accūsārētur, nihil respondit. 
% \Versus Tum Pīlātus dīxit eī: ``Nōn audīs quae contrā tē testentur?'' 
% \Versus At ille eī ad nūllum prōrsus verbum respondit, adeō ut valdē mīrārētur praetor.

% \Versus Per fēstum autem solēbat praetor ūnum vīnctum plēbī remittere quem vellent. 
% \Versus Habēbant tum quendam vīnctum illūstrem, nōmine Barabbam. 
% \Versus Igitur cum convēnissent, dīxit iīs Pīlātus: ``Utrum vultis vōbīs remittam? Barabbam, an Jēsum cognōmentō Chrīstum?'' 
% \Versus Sciēbat enim eum per invidiam ab iīs esse trāditum. 
% \Versus Sedente autem eō prō tribūnālī, sīc eī significandum cūrāvit ejus uxor: ``Nihil tibi reī sit cum innocente istō; multa enim hodiē secundum quiētem passa sum propter eum.'' 
% \Versus Pontificēs vērō et senātōrēs plēbī persuāsērunt, ut Barabbam peterent, Jēsumque perderent. 
% \Versus Itaque cum praetor ex iīs quaesīvisset, utrum duōrum vellent ut iīs remitteret, dīxērunt Barabbam. 
% \Versus Et Pīlātus: ``Quid ergō,'' inquit iīs, ``faciam dē Jēsū nōmine Chrīstō?'' Cui omnēs, ``Crucifīgātur,'' inquiunt. 
% \Versus Et praetor: ``Quid enim malī fēcit?'' At illī vehementius clāmāre: ``Crucifīgātur.''

% \Versus Igitur vidēns Pīlātus sē nōn sōlum nihil prōficere, sed etiam majōrem tumultum fierī, sūmptā aquā manūs cōram plēbe lāvit, dīcēns: ``Ego īnsōns hujus innocentis sanguinis sum, vōs vīderitis.'' 
% \Versus Et ūniversus populus sīc respondit: ``Ejus sanguinem luāmus nōs nostrīque nātī.'' 
% \Versus Tunc ille Barabam remīsit iīs. Jēsum autem verberāvit, et crucifīgendum trādidit.

% \Versus Tum praetōriānī mīlitēs Jēsum in praetōrium dūcunt, et ad eum tōtam cohortem congregant, 
% \Versus eumque spoliātum induunt chlamyde coccinā, 
% \Versus et contextam ex spīnīs corōnam impōnunt ejus capitī, et arundinem in ejus dextram, atque ita ante eum congenūclāntēs, illūdunt eī dīcentēs: ``Salvē rēx Jūdaeōrum.'' 
% \Versus Eumque cōnspuunt, et sūmptā arundine eī caput contundunt. 
% \Versus Deinde postquam eī illūsērunt, spoliant eum chlamyde, ipsīusque vestibus induunt, et in crucem tollendum abdūcunt.

% \Versus Exeuntēs autem nactī sunt hominem Cȳrēnaeum, nōmine Simōnem, quem coēgērunt Jēsū ferre crucem. 
% \Versus Deinde ubi vēnērunt in locum nōmine Golgotha, quī Calvāriae locus appellātur, 
% \Versus dedērunt eī bibere acētum cum felle mixtum, quod ille cum gustāsset, nōluit bibere. 
% \Versus Eō autem crucifīxō, ejus vestīmenta sorte jactā dispertīvērunt, ut comprobārētur dictum illud vātis: ``Mea inter sēsē vestīmenta partītī, super veste meā sortem jēcērunt.'' 
% \Versus Igitur sedentēs eum illīc observābant. 
% \Versus Posuērunt autem suprā caput ejus, scrīptam ejus causam: HIC EST JĒSŪS, RĒX JŪDAEŌRUM.

% \Versus Tum crucifīguntur cum eō latrōnēs duo, alter ad dexteram, alter ad sinistram. 
% \Versus Quī praeterībant autem, eī maledīcēbant, mōtantēs sua capita, 
% \Versus et dīcentēs: ``Quī templum dēstruis, et trīduō īnstaurās, servā tē ipsum. Sī Deī Fīlius es, dēscende dē cruce.'' 
% \Versus Similiter et pontificēs cum scrībīs et senātōribus illūdentēs dīcēbant: 
% \Versus ``Aliōs servāvit; sē ipsum servāre nōn potest. Sī Isrāēlītārum rēx est, dēscendat nunc dē cruce et eī crēdēmus. 
% \Versus Deō cōnfīdit; līberet nunc eum, sī eī favet, quandōquidem dīxit esse sē Deī Fīlium.'' 
% \Versus Atque idem eī etiam latrōnēs cum eō crucifīxī exprobrābant.

% \Versus Ā sextā autem hōrā exstitērunt per ūniversam terram tenebrae, ūsque ad hōram nōnam. 
% \Versus Circā nōnam hōram exclāmāvit Jēsūs magnā vōce dīcēns: ``Elī ēlī lāmā sabachthanī,'' hoc est, ``Mī Deus, mī Deus, cūr mē dērelīquistī?'' 
% \Versus Quō audītō quīdam hōrum, quī illīc aderant, dīcēbat eum vocāre Ēliam. 
% \Versus Ac statim cucurrit eōrum ūnus, sūmptāque spongiā, et acētō replētā, affīxāque arundinī, dabat eī bibere. 
% \Versus At reliquī dīcere: ``Sine, videāmus an veniat Ēliās servātum eum.'' 
% \Versus Jēsūs autem, cum rūrsum ingentī vōce clāmāsset, ēmīsit spīritum. 
% \Versus Et ecce templī vēlum in duās partēs ā summō ad īmum fissum est, et terra commōta est, et saxa fissa, 
% \Versus et monumenta aperta, multaque corpora sānctōrum, quī obdormīverant, surrēxērunt, 
% \Versus quī ex monumentīs ēgressī, post ejus resurrēctiōnem, ingressī sunt in sānctam urbem, et multīs appāruērunt. 
% \Versus Centuriō vērō, et ejus comitēs, Jēsum cūstōdientēs, vīsō terrae mōtū, et iīs quae acciderant, vehementer territī, cōnfessī sunt eum vērē Deī Fīlium fuisse. 
% \Versus Erant autem illīc multae mulierēs, procul spectantēs, quae Jēsum ex Galilaeā secūtae fuērunt, eī ministrantēs, 
% \Versus in quibus erat Marīa Magdalēna, et Marīa Jacōbī et Jōsis māter, et māter fīliōrum Zebedaeī.

% \Versus Sub vesperum autem vēnit dīves homō ab Ārimāthaeā, nōmine Jōsēphus, quī et ipse fuerat ā Jēsū disciplīnā. 
% \Versus Is Pīlātum aggressus, petiit Jēsū corpus. Tum Pīlātus jussit trādī corpus. 
% \Versus Et Jōsēphus sūmptum corpus involvit mundō linteō, 
% \Versus et in suō novō monumentō posuit, quod in saxō excīderat, advolūtōque ingentī lapide ad ōstium monumentī, discessit, 
% \Versus cum quidem illīc esset Marīa Magdalēna, et altera Marīa, ē regiōne sepulchrī sedentēs.

% \Versus Posterō diē, quī est post praeparātiōnem, coiērunt pontificēs et Pharisaeī ad Pīlātum, 
% \Versus et eum sīc allocūtī sunt: ``Domine, meminimus dēceptōrem illum dīcere, cum adhūc vīveret, sēsē intrā trēs diēs esse resurrēctūrum. 
% \Versus Quārē jubē mūnīrī sepulchrum ūsque ad diem tertium, nē forte ejus discipulī eum surrēptum eant, dīcantque populō, eum ex mortuīs surrēxisse, atque ita novus oriātur error priōre dēterior.'' 
% \Versus Quibus Pīlātus: ``Habētis cūstōdiam,'' inquit. ``Īte id mūnītum vestrō modō.'' 
% \Versus Ita illī sepulchrum mūnītum iērunt, et lapidem praeter adhibitam cūstōdiam, sigillārunt.
 

% \Caput
% \Versus Eā autem nocte hebdomadis, quae in prīmam ā Sabbatō diem illūcēscit, vēnit Marīa Magdalēna, et altera Marīa, spectātum sepulchrum. 
% \Versus Ecce autem magnus terrae mōtus. Angelus enim Dominī caelō dēgressus, vēnerat āvolūtum lapidem ab ōstiō, et super eō sedēbat. 
% \Versus Erat autem ejus speciēs fulguris similis, et indūmentum tam album quam est nix. 
% \Versus Atque ejus metū perculsī cūstōdēs, paene exanimātī sunt. 
% \Versus Is angelus sīc est mulierēs allocūtus: ``Nē metuite, vōs. Sciō vōs Jēsum quaerere crucifīxum. 
% \Versus Nōn est hīc; surrēxit enim, quemadmodum praedīxerat. Adeste, vidēte locum ubi jacēbat Dominus. 
% \Versus Ac prōtinus īte nūntiātum discipulīs, eum ā mortuīs surrēxisse, et vōs in Galilaeam antecēdere, illī eum vīsūrōs esse. Hoc ego vōbīs dīcō.'' 
% \Versus Igitur illae cōnfestim ex monumentō cum metū et ingentī laetitiā ēgressae, id ejus discipulīs renūntiātum cucurrērunt. 
% \Versus Ut autem id discipulīs renūntiātum ībant, ecce Jēsūs occurrit iīs. ``Salvēte,'' inquit. Atque illae accessērunt, ejusque pedēs prehendērunt, et eum venerātae sunt. 
% \Versus Tum Jēsūs: ``Nē metuite,'' inquit iīs. ``Īte nūntiātum meīs frātribus, ut abeant in Galilaeam, et ibi mē vidēbunt.''

% \Versus Euntibus autem illīs, quīdam cūstōdum vēnērunt in urbem, et pontificibus rem omnem nūntiārunt. 
% \Versus Atque illī cum senātōribus coiērunt, et captō cōnsiliō, satis grandem pecūniam mīlitibus dedērunt, 
% \Versus atque ita dīxērunt: ``Dīcite, ejus discipulōs vēnisse noctū, et eum vōbīs dormientibus surripuisse. 
% \Versus Quod sī hoc apud praetōrem fuerit audītum, nōs id eī persuādēbimus, sēcūrōsque reddēmus vōs.'' 
% \Versus Igitur illī, acceptā pecūniā, fēcērunt ut erant ēdoctī, estque rēs illa dīvulgāta apud Jūdaeōs ad hunc diem.

% \Versus Ūndecim autem discipulī in Galilaeam profectī sunt, in montem, quō iīs Jēsūs praecēperat, 
% \Versus eumque vīsum adōrārunt; nōnnūllī dubitārunt. 
% \Versus Et Jēsūs aggressus eōs, sīc est locūtus: ``Mihi data est omnis potestās in caelō et in terrā. 
% \Versus Vādite igitur doctum omnēs gentēs, eōsque baptīzāte in nōmen Patris, et Fīliī, et Spīritūs Sānctī, 
% \Versus docentēs eōs exsequī quaecumque vōbīs praecēpī. Ego vōbīs adfutūrus sum perpetuō, ūsque ad fīnem saeculī.''
